གངས་ཅན་རིག་བརྒྱའི་སྒོ་འབྱེད་ལྡེ་མིག
༄༅། །ཇོ་བོའི་ཆོས་འབྱུང་བརྒྱ་རྩ།
དེབ་སུམ་ཅུ་པ།
མི་རིགསདཔེ་སྐྲུན་ཁང་།

༄༅། །ཇོ་བོའི་ཆོས་འབྱུང་བརྒྱ་རྩ།
ཨ་ཏི་ཤ་དང་འཕགས་པ་ཀླུ་སྒྲུབ། སློབ་དཔོན་དཔའ་བོ་སོགས་ཀྱིས་མཛད།
དགེ་སློང་བློ་ལྡན་ཤེས་རབ་དང་ཤཱཀྱ་བློ་གྲོས། བན་དེ་དཔལ་བརྩེགས་སོགས་ཀྱིས་
བསྒྱུར་ཅིང་ཞུས་ཏེ་གཏན་ལ་ཕབ།
དེབ་སུམ་ཅུ་པ།
ཀྲུང་གོའི་བོད་བརྒྱུད་མཐོ་རིམ་ནང་བསྟན་སློབ་གླིང་
བོད་བརྒྱུད་ནང་བསྟན་ཞིབ་འཇུག་ཁང་ནས་བསྒྲིགས།
མི་རིགས་དཔེ་སྐྲུན་ཁང་།

འགོ་བརྗོད།
དེ་ལ་འདིར་སྟོན་པ་མཉམ་མེད་སྟོབས་བཅུ་མངའ་བ་ཀུན་མཁྱེན་ཉི་མའི་
གཉེན་གྱིས། སྙན་པའི་བ་དན་འཇིག་རྟེན་གསུམ་ན་གྲགས། དམ་པའི་ཆོས་
སྒྲ་སེང་གེའི་སྒྲ་བསྒྲགས་པ། །ཐམས་ཅད་མཁྱེན་པ་དཀོན་མཆོག་མཛོད་
བརྙེས་པའི། ། ། ཞབས་ལ་ཚངས་དབང་གཙུག་གི་ནོར་བུས་གཏུགས། ། ཞེས་
གསུངས་པ་ལྟར། གདུལ་བྱ་གང་ལ་གང་འདུལ། ཌ་འདུལ་བའི་ཐབས་ཚུལ་
མཐའ་ཡས་པ་ལ་མངའ་བརྙེས་པ་མཉམ་མེད་ཤཱཀྱའི་རྒྱལ་པོའི་གསུང་རྗེས་སུ་
བསྟན་པའི་ཆོ་འཕྲུལ་གྱི་སེང་གེ་ང་རོས་སྲིད་པ་གསུམ་གྱི་འགྲོ་བ་མཐའ་དག་ལ་
མངོན་མཐོ་དང་ངེས་ལེགས་ཀྱི་ལམ་མ་ནོར་བར་སྟོན་པའི་རྗོད་བྱེད་ངེས་དོན་གྱི་
བ་དན་དཀར་པོ་ས་གསུམ་ན་གཡོ་བར་མཛད་པའི་གསུང་ཚངས་པའི་དབྱངས་
ཇི་སྙེད་ཅིག་ཡོད་པ་རྣམས་ལུང་སྡེ་སྣོད་རིན་པོ་ཆེ་རྣམ་པ་གསུམ་དུ་བསྡུས་པ་
ཡིན་ལ། དེའི་བརྗོད་བྱ་རྣམས་ལམ་བསླབ་པ་རིན་པོ་ཆེ་གསུམ་དུ་བསྡུས་ནས་
སྲིད་པ་འཁོར་བའི་རྒྱ་མཚོར་བྱིང་བའི་འགྲོ་བ་རྣམས་ཀྱི་སྡུག་བསྔལ་རྒྱུ་དང་
བཅས་པ་སྤངས་ནས་ཐར་བ་དང་ཐམས་ཅད་མཁྱེན་པའི་གོ་འཕང་ཐོབ་པའི་
ཕྱིར། བྱང་ཆུབ་མཆོག་ཏུ་སེམས་བསྐྱེད་དེ་རྒྱལ་སྲས་ཀྱི་སྤྱོད་པ་ཕ་རོལ་ཏུ་ཕྱིན་
པ་དྲུག་ལ་སོགས་པ་ཇི་ལྟར་ཉམས་སུ་ལེན་ཚུལ་བསྟན་པ་རྣམས་ཤིང་རྟ་ཆེན་པོ་
རྣམ་གཉིས་དང་འཕགས་ཡུལ་གྱི་མཁས་གྲུབ་དུ་མས་སླར་ཡང་གདུལ་བྱའི་བློ་
དང་འཚམས་པར་གསལ་བར་བཀྲལ་བ་ལས། >ད་ལྟ་ང་ཚོས་མགོན་པོ་སྣང་བ་
མཐའ་ཡས་མི་ཡི་རྣམ་རོལ་སྐྱབས་མགོན་༧ཀུན་གཟིགས་པཎ་ཆེན་ཐམས་ཅད་
མཁྱེན་པ་མཆོག་གི་གསུང་ཚངས་པའི་དབྱངས་ལས་མངོན་པར་བྱུང་བའི་

གངས་ཅན་རིགས་བརྒྱའི་སྒོ་འབྱེད་ལྡེ་མིག་》ཅེས་པའི་དཔེ་ཚོགས་སུ་ཇོ་བོའི་
ཆོས་ཆུང་བརྒྱ་རྩར་གྲགས་པའི་བསྟན་བཅོས་འདི་ཉིད་བཀོད་པའི་དགེ་མཚན་
ནི། བསྐལ་བ་བཟང་པོའི་བྱང་ཆུབ་སེམས་དཔའ་ཆེན་པོ་དཱི་པཾ་ཀ་ར་ཤྲཱི་ཛྙཱ་ན་
དཔལ་ལྡན་ཨ་ཏི་ཤ་མཆོག་གིས་གངས་རིའི་ཁྲོད་ཀྱི་སྐལ་ལྡན་རྣམས་རྗེས་སུ་
གཟུང་བའི་ཕྱིར་དུ་ལས་དང་པོའི་ས་ནས་བྱང་ཆུབ་མཆོག་གི་བར་དུ་བགྲོད་པའི་
ཐེག་པ་ཆེན་པོའི་ལམ་རྣམ་པར་བཤད་པ། ས་གསུམ་གྱི་སྒྲོན་མེ་གཅིག་པུ།
ཐུབ་པའི་གསུང་རབ་ཐམས་ཅད་ཀྱི་བཅུད་བསྡུས་པ། ཤིང་རྟ་ཆེན་པོ་ཀླུ་སྒྲུབ་
དང་ཐོགས་མེད་ཀྱི་ཟབ་རྒྱས་ཀྱི་ལམ་སྲོལ། བརྒྱུད་པའི་ཆུ་བོ་གསུམ་འདྲེས་ཀྱི་
མན་ངག མངོན་མཐོ་དང་ངེས་ལེགས་ཀྱི་ལམ་ཆེན། ། མདོ་དང་དགོངས་
འགྲེལ་མཐའ་དག་གི་ལྡེ་མིག་རྒྱུ་བོད་ཀྱི་མཁས་གྲུབ་ཐམས་ཅད་ཀྱི་གཤེགས་
ཤུལ། སྐྱེས་བུ་གསུམ་གྱིས་ཉམས་སུ་བླང་བྱ་མ་ཚང་བ་མེད་པ་སྟོན་པའི་གཞུང་
བྱང་ཆུབ་ལམ་གྱི་སྒྲོན་མ་སོགས་བསྟན་བཅོས་ཁག་ཉེར་ལྔ་ཙམ་དང་གཞན་ཇོ་བོ་
རང་ནས་སྒྲ་བསྒྱུར་བྱས་པའི་བསྟན་བཅོས་མང་པོ། དཔལ་མགོན་འཕགས་
པ་ཀླུ་སྒྲུབ་དང་སློབ་དཔོན་རྟ་དབྱངས། སློབ་དཔོན་ཟླ་བ་གྲགས་པ། རྒྱལ་
སྲས་ཆེན་པོ་ཞི་བ་ལྷ། ། སློབ་དཔོན་ཀ་མ་ལ་ཤཱི་ལ། སློབ་དཔོན་ཙན་དྲ་གོ་མི།
སློབ་དཔོན་དབྱིག་གཉེན། སློབ་དཔོན་མ་ཏི་ཙི་ཏྲ། སློབ་དཔོན་བཙུན་པ་
ཆོས་ལྡན་རབ་འབྱོར་དབྱངས། སློབ་དཔོན་ཕྱོགས་གླང༌། སློབ་དཔོན་
དཀོན་མཆོག་འབང་། སློབ་དཔོན་མཐོ་བཙུན་གྲུབ་རྗེ། སློབ་དཔོན་བདེ་
བྱེད་སོགས་པཎ་གྲུབ་མང་པོས་གསུངས་པའི་བསྟན་བཅོས་ཁུངས་བཙུན་བརྒྱ་
ཕྲག་ཙམ་བསྡུས་ནས་གདུལ་བྱ་མཐའ་དག་ལ་མི་ཆོས་ལྷ་ཆོས་སོགས་སྒོ་ཀུན་ནས་
སེམས་འདུལ་བའི་ཐབས་སུ་གནང་བ། ཐོག་མར་ཕ་མ་ལ་གུས་ཤིང་། རྒན་
རབས་ལ་སྲིད་ཞུ་བྱེད་པ་སོགས་འཇིག་རྟེན་པའི་ཆོས་ལ་ཡང་ལེགས་པར་བསྲུང་
བའི་ཡ་རབས་ཀྱི་སྤྱོད་པ་ལ་འབད་ནས། དོན་མེད་པར་རྣམ་པར་བསླུ་བའི་

འཇིག་རྟེན་པའི་ཆོས་ལ་མི་ཆགས་པར། དང་པོ་ཕྱི་རོལ་གྱི་དགོན་པ་བསྟེན་
ནས་དེའི་འོག་ཏུ་སེམས་ཀྱི་དགོན་པ་བཙལ་ཚུལ་སོགས་རྒྱས་པར་གསུངས་ཡོད་
པ་མ་ཟད། ད་དུང་ཆགས་ཞེན་གྱི་སྲེག་མ་སོགས་དང་བྲལ་བའི་བཏང་སྙོམས་
ཀྱི་ས་གཞི་ལེགས་པར་བདལ་བའི་སྟེང་། དྲིན་དུ་ཆེ་བའི་འགྲོ་བ་ལ་བྱམས་
པའི་ཆུ་བོ་ལེགས་པར་དྲངས་ཤིང་། སྙིང་རྗེའི་ས་བོན་གྲུང་པོ་ལེགས་པར་
བཏབ། ལྟ་བའི་ནམ་མཁའི་གོ་ཕྱེ་ཞིང་། བྱང་སེམས་ཀྱི་མྱུ་གུ་ཐབས་ཀྱིས་
བསྐྱེད་དེ། དངོས་གྲུབ་ཀྱི་ལོ་ཏོག་ཡོངས་སུ་སྨིན་པའི་ཚུལ་སོགས་རྒྱས་པར་
བཀོད་ཡོད་པས། ད་ལྟ་ངན་སྤྱོད་ཀྱི་དུག་རླངས་ཡོངས་སུ་ཁྱབ་པའི་སྐབས་སུ་
འདི་འདྲའི་བསྟན་བཅོས་རྣམ་དག་ལ་གོ་ཐོས་འགའ་རེ་བྱས་པས་ཀྱང་ཕན་པ་
ཅུང་ཡོད་ངེས་སྙམ་ནས་དཔེ་སྐྲུན་བྱས་པ་ལ་གཟིགས་པོ་རྣམས་ཀྱིས་ང་ཚོས་དཔེ་
སྐྲུན་ལས་ཀ་ལ་ཡིན་མིན་གྱི་འདོར་ལེན་ལེགས་པར་བྱས་ནས་བསྟན་བཅོས་ཀྱི་
དགོངས་དོན་འཆི་མེད་ཀྱི་ཟས་ལ་མངོན་པར་ལོངས་སྤྱོད་པའི་རེ་འདུན་དང་
བཅས། །
ཀྲུང་གོ་བོད་བརྒྱུད་མཐོ་རིམ་ནང་བསྟན་སློབ་གླིང་
བོད་བརྒྱུད་ནང་བསྟན་ཞིབ་འཇུག་ཁང་ནས།

དཀར་ཆག །
བྱང་ཆུབ་ལམ་གྱི་སྒྲོན་མ།(1)
སྤྱོད་བསྡུས་སྒྲོན་མ། (8)
བདེན་གཉིས་ལ་འཇུག་པ། (11)
དབུ་མའི་མན་ངག་(14)
སྙིང་པོ་བསྡུས་པ།(17)
སྙིང་བོ་ངེས་པར་བསྡུ་བ།(19)
བྱང་ཆུབ་སེམས་དཔའི་ནོར་བུའི་ཕྲེང་བ།།(22)
སྤྱོད་མདོ།（25)
འབྱུང་གླུ།(28)
སྤྱོད་གླུ།（32)
ལྟ་གླུ།(36)
དྲན་པ་གཅིག་པའི་མན་ངག(50)
དང་པོའི་ལམ་ལ་འཇུག་པ།（52)
སྐྱབས་འགྲོ།(57)
ལམ་གྱི་སྒྲུབ་ཐབས།(61)
ལམ་སྒྲུབ་བསྡུས་པ།(70)
རང་གི་བྱ་བའི་རིམ་པ།(72)
ཀུན་བཏུས་མན་ངག་(75)
མི་དགེ་བཅུའི་ལས་ལམ།(81)

ལས་རྣམ་འབྱེད།(84)
ཏིང་ངེ་འཛིན་གྱི་ཚོགས་ཀྱི་ལེའུ།(96)
འཇིག་རྟེན་ལས་འདས་པའི་ཡན་ལག་བདུན།(98)
ཁ་ཏོན་དང་གླེགས་བམ་བཀླག་པའི་སྔོན་དུ་བྱ་བའི་ཆོ་ག (100)
སཱཙྪ་གདབ་སའི་ཆོ་ག (102)
བླ་མའི་བྱ་བའི་རིམ་པ།(104)
སེམས་བསྐྱེད་དང་སྡོམ་པའི་ཆོ་ག(106)
བྱང་ཆུབ་སེམས་དཔའི་སྡོམ་པའི་ཆོ་ག(115)
སེམས་བསྐྱེད་ཆོ་ག(122)
སེམས་བསྐྱེད་དང་ཡིད་དམ་བླང་བའི་ཆོ་ག(127)
ལས་དང་པོ་བའི་ས་སྦྱང་བ།(135)
སེམས་སྦྱང་བའི་རིམ་པ།（140)
བཤེས་སྤྲིང༌།(156)
སློབ་སྤྲིང་།(170)
ཀ་ནི་ཀའི་སྤྲིང་ཡིག ་(186)
དྲིས་ལན་རིན་ཆེན་ཕྲེང་བ།(195)
འཕགས་པ་སྤྱན་རས་གཟིགས་དབང་ཕྱུག་གིས་དགེ་སློང་རབ་གསལ་པོ་ཨ །
གཞོན་ནུ་ལ་སྤྲིངས་པའི་སྤྲིང་ཡིག (199)
ཤེས་རབ་བརྒྱ་པ།(202)
དྲན་པ་ཉེར་བཞག(212)
མི་དགེ་བ་བཅུའི་ལས་ལམ་བསྟན་པ། (222)
དགེ་བ་བཅུའི་ལས་ལམ་བསྟན་པ། (225)
མྱ་ངན་བསལ་བ།(233)

གཞོན་ནུ་མ་བདུན་གྱི་རྟོགས་བརྗོད།(237)
ཡོན་ཏན་བདུན་ཡོངས་སུ་བརྗོད་པའི་གཏམ། (256)
ཚུལ་ཁྲིམས་ཀྱི་གཏམ།(259)
ཚོགས་ཀྱི་གཏམ། (261)
མི་ཁོམ་པའི་གཏམ།(266)
ལེགས་པར་བཤད་པ་རིན་པོ་ཆེ་ཟ་མ་ཏོག་ལྟ་བུའི་གཏམ། ། (274)
ཕྱིན་ཅི་ལོག་བཞི་སྤང་བའི་གཏམ། (302)
རྩོད་པའི་དུས་ཀྱི་གཏམ།(308）
དབེན་པའི་གཏམ།(311)
ཡན་ལག་བདུན་པའི་ཆོ་ག(318)
སེམས་ཅན་མགུ་བར་བྱ་བའི་ཚིགས་སུ་བཅད་པ།༌་(321)
སྨོན་ལམ་བདུན་ཅུ་པ། (324)
དོན་དམ་པ་བྱང་ཆུབ་ཀྱི་སེམས་བསྒོམ་པའི་རིམ་པ།(332)
ཀུན་རྫོབ་བྱང་ཆུབ་ཀྱི་སེམས་བསྒོམ་པའི་མན་ངག་(336)
དཀོན་མཆོག་རྗེས་སུ་དྲན་པ།(341)
འདོད་ཡོན་ལྔའི་ཉེས་དམིགས། (344)
སྡིག་གཤགས།(346)
རྟོགས་པ་རྒྱས་པའི་མདོ་སྡེ།（350）
མཎྜལ་ཆོ་ག(352)
ཏིང་ངེ་འཛིན་ཚོགས་ཀྱི་ལེའུ།(360)
ཏིང་ངེ་འཛིན་གྱི་ཚོགས་ཀྱི་ལེའུ།(387)
བསམ་གཏན་ཆོས་དྲུག་རྩ་འགྲེལ།(391)
ཏིང་ངེ་འཛིན་མི་མཐུན་ཕྱོགས་རྣམ་པར་བཞག་པ། (396)

བགེགས་སེལ།(401)
རྣལ་འབྱོར་གྱི་མཚན་ཉིད།(405)
རྣལ་འབྱོར་བསྒོམ་པ་ལ་འཇུག་པ།(409)
རྣལ་འབྱོར་བསྒོམ་པའི་ལམ།(414)
རྣལ་འབྱོར་ལ་འཇུག་པ།(420)
མི་སྡུག་པ་བསྒོམ་པའི་རིམ་པ།(422)
ལུས་དཔྱད་བསྒོམ་རིམ།(424）
ཕར་ཕྱིན་བསྒོམ་རིམ།(427)
སངས་རྒྱས་རྗེས་དྲན།(439)
རྣལ་འབྱོར་ལ་འཇུག་པའི་མན་ངག་(445)
ཤེར་ཕྱིན་བསྒོམ་པའི་མན་ངག(448)
རྣལ་འབྱོར་སྤྱོད་པའི་བསྒོམ་དོན་མདོར་བསྡུས།(453)
བདེ་བར་གཤེགས་པའི་གཞུང་རྣམ་འབྱེད། (456)
ཡོན་ཏན་བདུན་བསྟན་པའི་གཏམ། (458)
བསླབ་བཏུས། (459）
བསླབ་བཏུས་མངོན་རྟོགས། (462)
ཐེག་ཆེན་ཉི་ཤུ།(464)
སཱ་ལུ་ལྗང་བའི་ཚིག་ལེའུར་བྱས་པ།་(467)
རྟེན་འབྲེལ་སྙིང་པོ། (474)
རྟེན་འབྲེལ་སྙིང་པོའི་རྣམ་བཤད། (475)
རྨི་ལམ་གྱི་གཏམ།(480)
བྱང་སེམས་ཀྱི་རྣམ་བཤད།(484)
བླ་མེད་བསྟོད་པ།(495)

སྲིད་པ་ལས་འདས་པ།(496)
ཡོན་ཏན་མཐའ་ཡས་པར་བསྟོད་པ།(498)
ཡོན་ཏན་མཐའ་ཡས་པར་བསྟོད་པའི་འགྲེལ་པ། (508)
ཡོན་ཏན་མཐའ་ཡས་པར་བསྟོད་པའི་དོན་གྱི་ཚིག་ལེའུར་བྱས་པ།(514）
ཁྱད་པར་འཕགས་བསྟོད།(516)
ལྷ་ལས་ཕུལ་བྱུང་།（524)
སྐྱབས་འགྲོ་བདུན་ཅུ།528)
སྐྱབས་འགྲོ་ཡན་ལག་དྲུག་ཅུ།(535)
དྲི་མེད་རིན་ཆེན་འཕྲིན་ཡིག(537）

བྱང་ཆུབ་ལམ་གྱི་སྒྲོན་མ།
རྒྱ་གར་སྐད་དུ། བོ་དྷི་པཱ་ཐ་པྲ་དཱི་པཾ། ༢ བོད་སྐད་དུ་བྱང་ཆུབ་ལམ་གྱི་
སྒྲོན་མ། བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་ལ་ཕྱག་
འཚལ་ལོ། ། དུས་གསུམ་རྒྱལ་བ་ཐམས་ཅད་དག་དང་དེའི་ཆོས་དང་དགེ་
འདུན་རྣམས་ལ་གུས་པ་ཆེན་པོས་ཕྱག་བྱས་ཏེ། ། སློབ་མ་བཟང་པོ་བྱང་ཆུབ་
འོད་ཀྱིས་བསྐུལ་གྱུར་པས། ། བྱང་ཆུབ་ལམ་གྱི་སྒྲོན་མ་རབ་ཏུ་གསལ་བར་
བྱ། ། ཆུང་ངུ་འབྲིང་དང་མཆོག་གྱུར་པས། ། སྐྱེས་བུ་གསུམ་དུ་ཤེས་པར་
བྱ། ། དེ་དག་མཚན་ཉིད་རབ་གསལ་བ། ། སོ་སོའི་དབྱེ་བ་འབྲི་བར་བྱ། །
གང་གི་ཐབས་ནི་གང་དག་གིས། ། འཁོར་བའི་བདེ་བ་ཙམ་དག་ལ། ། རང་
ཉིད་དོན་དུ་གཉེར་བྱེད་པ། ། དེ་ནི་སྐྱེས་བུ་ཐ་མར་ཤེས། ། སྲིད་པའི་བདེ་ལ་
རྒྱབ་ཕྱོགས་ཤིང༌། ། སྡིག་པའི་ལས་ལས་ལྡོག་བདག་ཉིད། ། གང་ཞིག་རང་
དོན་ཙམ་དོན་གཉེར། ། སྐྱེས་བུ་དེ་ནི་འབྲིང་ཞིག་བྱ། ། རང་རྒྱུད་གཏོགས་
པའི་སྡུག་བསྔལ་གྱིས། ། གང་ཞིག་གཞན་གྱི་སྡུག་བསྔལ་ཀུན། ། ཡང་དག་
ཟད་པར་ཀུན་ནས་འདོད། ། སྐྱེས་བུ་དེ་ནི་མཆོག་ཡིན་ནོ། ། སེམས་ཅན་དམ་
པ་བྱང་ཆུབ་མཆོག། འདོད་པར་གྱུར་པ་དེ་དག་ལ། ། བླ་མ་རྣམས་ཀྱིས་
བསྟན་པ་ཡིན། །ཡང་དག་ཐབས་ནི་བཤད་པར་བྱ། ། རྫོགས་སངས་བྲིས་སྐུ་
ལ་སོགས་དང༌། ། མཆོད་རྟེན་དམ་པ་མངོན་ཕྱོགས་ནས། ། མེ་ཏོག་བདུག་
སྤོས་དངོས་པོ་དག་། ཅི་འབྱོར་པ་ཡིས་མཆོད་པར་བྱ། །ཀུན་བཟང་སྤྱོད།
ལས་གསུངས་པ་ཡི། ། མཆོད་པ་རྣམ་པ་བདུན་དག་ཀྱང་། ། བྱང་ཆུབ་སྙིང་
པོ་མཐར་ཐུག་པར། ། མི་ལྡོག་པ་ཡི་སེམས་དག་གིས། ། དཀོན་མཆོག་

གསུམ་ལ་རབ་དད་ཅིང་། ། པུས་མོའི་ལྷ་ང་སར་བཙུགས་ནས། ། ཐལ་མོ་
སྦྱར་བ་བྱས་ནས་ནི། ། དང་པོར་སྐྱབས་འགྲོ་ལན་གསུམ་བྱ། ། དེ་ནས་སེམས་
ཅན་ཐམས་ཅད་ལ། ། བྱམས་པའི་སེམས་ནི་སྔོན་འགྲོ་བས། ། ངན་སོང་
གསུམ་དང་སྐྱེ་སོགས་དང་། ། ཕྱི་འཕོ་སོགས་ཀྱིས་སྡུག་བསྔལ་བའི། ། འགྲོ་བ་
མ་ལུས་ལ་བལྟས་ཏེ། ། སྡུག་བསྔལ་གྱིས་ནི་སྡུག་བསྔལ་བ། ། སྡུག་བསྔལ་སྡུག་
བསྔལ་རྒྱུ་མཚན་ལས། །འགྲོ་བ་ཐར་བར་འདོད་པ་ཡིས། ། ལྡོག་པ་མེད་པར་
དམ་འཆའ་བའི། ། བྱང་ཆུབ་སེམས་ནི་བསྐྱེད་པར་བྱ། ། དེ་ལྟར་སྨོན་པའི་
སེམས་དག་ནི། ། བསྐྱེད་པའི་ཡོན་ཏན་གང་ཡིན་པ། ། དེ་ནི་སྡོང་པོ་བཀོད་
པ་ཡི། ། མདོ་ལས་བྱམས་པས་རབ་ཏུ་བཤད། ། དེ་ཡིས་མདོ་ཀློག་པའམ་བླ་
མ་ལ་མཉན་ཏེ། ། རྫོགས་པའི་བྱང་ཆུབ་སེམས་ཀྱི་ཡོན་ཏན་མཐའ་མེད་པ། །
རྣམ་པར་ཤེས་པར་བྱས་ལ་དེ་ནས་རྒྱུ་མཚན་དུ། ། དེ་ལྟར་ཡང་དང་ཡང་དུ་
སེམས་ནི་བསྐྱེད་པར་བྱ། ། དཔས་སྦྱིན་གྱིས་ཞུས་མདོ་དག་ལས། ཀྱི། འདི་ཡི་
བསོད་ནམས་རབ་བསྟན་པ། ། གང་དེ་ཚིགས་བཅད་གསུམ་ཙམ་དུ། །
མདོར་བསྡུས་འདིར་ནི་འབྲི་བར་བྱ། ། བྱང་ཆུབ་སེམས་ཀྱི་བསོད་ནམས་
གང༌། ། དེ་ལ་གལ་ཏེ་གཟུགས་མཆིས་ན། ། ནམ་མཁའི་ཁམས་ནི་ཀུན་གང་
སྟེ། ། དེ་ནི་དེ་བས་ལྷག་པར་གྱུར། ། གངྒཱའི་བྱེ་མའི་གྲངས་སྙེད་ཀྱི། །
སངས་རྒྱས་ཞིང་རྣམས་མི་གང་གིས། ། རིན་ཆེན་དག་གིས་ཀུན་བཀང་སྟེ། །
འཇིག་རྟེན་མགོན་ལ་ཕུལ་བ་བས། ། གང་གིས་ཐལ་མོ་སྦྱར་བགྱི་སྟེ། །བྱང་
ཆུབ་ཏུ་ནི་སེམས་བཏུད་ན། ། མཆོད་པ་དེ་ནི་ཁྱད་པར་འཕགས། ། དེ་ལ་
མཐའ་ནི་མ་མཆིས་སོ། ། བྱང་ཆུབ་སྨོན་པའི་སེམས་དག་བསྐྱེད་ནས་ནི། །
འབད་པ་མང་པོས་ཀུན་ཏུ་སྤེལ་བྱ་ཞིང༌། ། འདི་ནི་སྐྱེ་བ་གཞན་དུའང་དྲན་
དོན་དུ། ། ཇི་སྐད་བཤད་པའི་བསླབ་པའང་ཡོངས་སུ་བསྲུང༌། ། འཇུག་
སེམས་བདག་ཉིད་སྡོམ་པ་(མ་)གཏོགས་པར། ། ཡང་དག་སྨོན་པ་འཕེལ་བར་

འགྱུར་མ་ཡིན། ། རྫོགས་པའི་བྱང་ཆུབ་སྨོན་པ་འཕེལ་འདོད་པས། ། དེ་ཕྱིར་
འབད་པས་འདི་ནི་ངེས་པར་བླང༌། ། སོ་སོར་ཐར་པ་རིས་བདུན་གྱི། ། རྟག་
ཏུ་སྡོམ་གཞན་ལྡན་པ་དག ། བྱང་ཆུབ་སེམས་དཔའི་སྡོམ་པ་ཡི། ། སྐལ་བ་
ཡོད་ཀྱི་གཞན་དུ་མིན། ། སོ་སོར་ཐར་པ་རིས་བདུན་དུ། ། དེ་བཞིན་གཤེགས་
པས་བཤད་པ་ལ། ། ཚངས་སྤྱོད་དཔལ་ནི་མཆོག་ཡིན་ཏེ། ། དགེ་སློང་སྡོམ་པ་
དག་ཏུ་བཞེད། ། བྱང་ཆུབ་སེམས་དཔའི་ས་དག་གིས། ། ཚུལ་ཁྲིམས་ལེའུར་
གསུངས་ཆོ་ག་ཡིས། ། ཡང་དག་མཚན་ཉིད་ལྡན་པ་ཡི། ། བླ་མ་བཟང་ལས་
སྡོམ་པ་བླངས། ། སྡོམ་པའི་ཆོ་ག་ལ་མཁས་དང༌། ། བདག་ཉིད་གང་ཞིག་
སྡོམ་ལ་གནས། ། སྡོམ་པ་འབོགས་བཟོད་སྙིང་རྗེར་ལྡན། ། བླ་མ་བཟང་པོར་
ཤེས་པར་བྱ། ། དེ་ལ་འབད་པས་འདི་འདྲ་བའི། ། གལ་ཏེ་བླ་མ་མ་རྙེད་
ན། ། དེ་ལ་གཞན་སྡོམ་ནོད་པ་ཡི། ། ཆོ་ག་ཡང་དག་བཤད་པར་བྱ། ། དེ་ལ་
སྔོན་ཚེ་འཇམ་པའི་དཔལ། ། ཨམྦ་རཱ་ཛར་གྱུར་པ་ཡི། ། ཇི་ལྟར་བྱང་ཆུབ་
ཐུགས་བསྐྱེད་པ། ། འཇམ་དཔལ་གྱི་ནི་སངས་རྒྱས་ཞིང༌། ། རྒྱུན་གྱི་མདོ་ལས་
བཤད་པ་ལྟར། ། དེ་བཞིན་འདིར་ནི་རབ་གསལ་བྲི། ། མགོན་པོ་རྣམས་ཀྱི་
སྤྱན་སྔ་རུ། ། རྫོགས་པའི་བྱང་ཆུབ་སེམས་བསྐྱེད་ཅིང་། ། འགྲོ་བ་ཐམས་ཅད་
འགྲོན་དུ་གཉེར། ། ། དེ་དག་འཁོར་བ་ལས་བསྒྲལ་ལོ། ། གནོད་སེམས་ཁྲོ་བའི་
སེམས་ཉིད་དང༌། ། སེར་སྣ་དང་ནི་ཕྲག་དོག་ཉིད། ། དེང་ནས་བཟུང་ནས་
བྱང་ཆུབ་མཆོག། ཐོབ་ཀྱི་བར་དུ་མི་བྱའོ། ། ཚངས་པར་སྤྱོད་པ་སྤྱད་བྱ་
ཞིང་། ། སྡིག་དང་འདོད་པ་སྤང་བར་བྱ། ། ཚུལ་ཁྲིམས་སྡོམ་པ་ལ་དགའ་
བས། ། སངས་རྒྱས་རྗེས་སུ་བསླབ་པར་བྱ། ། བདག་ཉིད་མྱུར་བའི་ཚུལ་གྱིས་
ནི། ། བྱང་ཆུབ་ཐོབ་པར་མི་སྤྲོ་ཞིང༌། ། སེམས་ཅན་གཅིག་གི་རྒྱུ་ཡིས་ནི། །
ཕྱི་མའི་མུ་མཐར་གནས་པ་བགྱི།། ཚད་མེད་བསམ་གྱིས་མི་ཁྱབ་པའི། ། ཞིང་
དག་རྣམ་པར་སྦྱང་བར་བྱ། ། མིང་དང་བཟུང་བ་བྱས་པ་དང༌། ། ཕྱོགས་

བཅུ་དག་ཏུ་རྣམ་པར་གནས། ། བདག་གི་ལུས་དང་ངག་གི་ལས། ། ཐམས་
ཅད་དུ་ནི་དག་པར་བྱ། ། ཡིད་ཀྱི་ལས་ཀྱང་དག་བྱ་སྟེ། ། མི་ད་
རྣམས་མི་བྱའོ། ། རང་གི་ལུས་ངག་སེམས་ནི་རྣམ་དག་རྒྱུ། ། འཇུག་པའི་
སེམས་ཀྱི་བདག་ཉིད་སྡོམ་གནས་པས། ། ཚུལ་ཁྲིམས་བསླབ་པ་གསུམ་ལ་
ལེགས་བསླབ་པས། ། ཚུལ་ཁྲིམས་བསླབ་པ་གསུམ་ལ་གུས་ཆེར་འགྱུར། ། དེ་
བས་རྣམ་དག་རྫོགས་བྱང་ཆུབ། ། སེམས་དཔའི་སྡོམ་པའི་སྡོམ་དག་ནི། །
འབད་པས་བྱས་པས་རྫོགས་བྱང་ཆུབ། ། ཚོགས་ནི་ཡོངས་སུ་རྫོགས་པར་
འགྱུར། ། བསོད་ནམས་ཡེ་ཤེས་རང་བཞིན་གྱིས། ། ཚོགས་ནི་ཡོངས་སུ་
རྫོགས་པ་ཡི། ། རྒྱུ་ནི་སངས་རྒྱས་ཐམས་ཅད་དག ། མངོན་ཤེས་བསྐྱེད་པ་
ཉིད་དུ་བཞེད། ། ཇི་ལྟར་འདབ་གཤོག་མ་སྐྱེས་པའི། ། བྱ་ནི་མཁའ་ལ་འཕུར་
མི་ནུས། ། དེ་བཞིན་མངོན་ཤེས་སྟོབས་བྲལ་བས། ། སེམས་ཅན་དོན་བྱེད་
ནུས་མ་ཡིན། ། མངོན་ཤེས་ལྡན་པའི་ཉིན་མཚན་གྱིས། ། བསོད་ནམས་དགེ་
ནི་གང་ཡིན་ཏེ། ། མངོན་ཤེས་དག་དང་བྲལ་གྱུར་ལ། ། སྐྱེ་བ་བརྒྱར་ཡང་
ཡོད་མ་ཡིན། ། མྱུར་དུ་རྫོགས་པའི་བྱང་ཆུབ་ཚོགས། ། ཡོངས་སུ་རྫོགས་པར་
འདོད་གྱུར་པ། ། དེས་ནི་འབད་བྱ་མངོན་ཤེས་དག ། འགྲུབ་པར་འགྱུར་
གྱིས་(ལེ་)ལ་ལོས་མིན། ། ཞི་གནས་གྲུབ་པ་མ་ཡིན་པས། ། མངོན་ཤེས་
འབྱུང་བར་མི་འགྱུར་བས། ། དེ་ཕྱིར་ཞི་གནས་གྲུབ་པའི་ཕྱིར། །ཡང་དང༌
ཡང་དུ་འབད་པར་བྱ། ། ཞི་གནས་ཡན་ལག་རྣམས་ཉམས་པས། ། རབ་ཏུ་
འབད་དེ་བསྒོམ་བྱས་ཀྱང་། ། ལོ་ནི་སྟོང་ཕྲག་དག་གིས་ཀྱང༌། ། ཏིང་འཛིན་
འགྲུབ་པར་མི་འགྱུར་རོ། ། དེ་ཕྱིར་ཏིང་འཛིན་ཚོགས་ལེའུ་ལས། ། གསུངས་
པའི་ཡན་ལག་ལ་ལེགས་གནས། ། དམིགས་པ་གང་རུང་ཅིག་དག་ལ། ། ཡིད་
ནི་དགེ་ལ་བཞག་པར་བྱ། ། རྣལ་འབྱོར་ཞི་གནས་གྲུབ་གྱུར་ན། ། མངོན་ཤེས་
དག་ཀྱང་འགྲུབ་པར་འགྱུར། ། ཤེས་རབ་ཕ་རོལ་ཕྱིན་སྦྱོར་དང་། ། བྲལ་བས་

སྒྲིབ་པ་ཟད་མི་འགྱུར། ། དེ་ཕྱིར་ཉོན་མོངས་ཤེས་བྱ་ཡི། ། སྒྲིབ་པ་མ་ལུས་
སྤང་བའི་ཕྱིར། ། ཤེས་རབ་ཕ་རོལ་ཕྱིན་རྣལ་འབྱོར། ། རྟག་ཏུ་ཐབས་བཅས་
བསྒོམ་པར་བྱ། ། ཐབས་དང་བྲལ་བའི་ཤེས་རབ་དང༌། ། ཤེས་རབ་བྲལ་བའི་
ཐབས་དག་ཀྱང་། ། གང་ཕྱིར་འཆིང་བ་ཞེས་གསུངས་པ། ། དེ་ཕྱིར་གཉིས་ཀ་
སྤང་མི་བྱ། ། ཤེས་རབ་གང་ཐང་ས་གང་ཞེས། ། ཐེ་ཚོམ་དག་ནི་སྤང་བྱའི་
ཕྱིར། ། ཐབས་རྣམས་དང་ནི་ཤེས་རབ་ཀྱི། ། ཡང་དག་དབྱེ་བ་གསལ་བར་
བྱ། ། ཤེས་རབ་ཕ་རོལ་ཕྱིན་སྤངས་པའི། ། སྦྱིན་པའི་ཕ་རོལ་ཕྱིན་ལ་
སོགས། ། དགེ་བའི་ཚོགས་རྣམས་ཐམས་ཅད་དང༌། ། རྒྱལ་བ་རྣམས་ཀྱིས་
ཐབས་སུ་བཤད། ། ཐབས་བསྒོམས་དབང་གིས་བདག་ཉིད་ཀྱི། ། གང་ཞིག་
ཤེས་རབ་རྣམ་བསྒོམ་པ། ། དེས་ནི་བྱང་ཆུབ་མྱུར་དུ་འཐོབ། ། བདག་མེད་
གཅིག་པུ་བསྒོམས་པས་མིན། ། ཕུང་པོ་ཁམས་དང་སྐྱེ་མཆེད་རྣམས། ། སྐྱེ་བ་
མེད་པར་རྟོགས་གྱུར་པའི། ། རང་བཞིན་སྟོང་ཉིད་ཤེས་པ་ནི། ། ཤེས་རབ་
ཅེས་ནི་ཡོངས་སུ་བཤད། ། ཡོད་པ་སྐྱེ་བ་རིགས་མིན་ཏེ། ། མེད་པའང་ནམ་
མཁའི་མེ་ཏོག་བཞིན། ། ཉེས་པ་གཉིས་ཀར་ཐལ་འགྱུར་ཕྱིར། །གཉིས་ཀ་
དག་ཀྱང་འབྱུང་བ་མིན། ། རྒྱུ་མེད་ལས་མིན་དེ་ཡི་ཕྱིར། ། ངོ་བོ་ཉིད་ཀྱི་རང་
བཞིན་མེད། ། ཡང་ན་ཆོས་རྣམས་ཐམས་ཅད་དག ། གཅིག་དང་དུ་མས་
རྣམ་དཔྱད་ན། ། ངོ་བོ་ཉིད་ནི་མི་དམིགས་པས། ། རང་བཞིན་མེད་པ་ཉིད་
དུ་ངེས། ། སྟོང་ཉིད་བདུན་བཅུའི་རིགས་པ་དང་། ། དབུ་མ་རྩ་བ་སོགས་
ལས་ཀྱང༌། ། དངོས་པོ་རྣམས་ཀྱི་རང་བཞིན་གྱིས། ། སྟོང་པ་ཉིད་ནི་གྲུབ་
པར་བཤད། ། གང་ཕྱིར་གཞུང་ནི་མངས་འགྱུར་བས། ། དེ་ཕྱིར་འདིར་ནི་མ་
སྤྲོས་ལ། ། གྲུབ་པའི་གྲུབ་མཐའ་ཙམ་ཞིག་ཏུ། ། བསྒོམ་པའི་ཕྱིར་ནི་རབ་ཏུ་
བཤད། ། དེ་བས་ཆོས་རྣམས་མ་ལུས་པའི། ། རང་བཞིན་དག་ནི་མི་དམིགས་
པས། ། བདག་མེད་པ་ནི་བསྒོམ་གང་ཡིན། ། དེ་ཉིད་ཤེས་རབ་བསྒོམ་པ་

ཡིན། ། ཤེས་རབ་ཀྱིས་ནི་ཆོས་རྣམས་ཀུན། ། གང་གི་རང་བཞིན་མ་མཐོང་
ཞིང་། ། ཤེས་རབ་དེ་ཉིད་རིག་བཤད་པ། ། རྣམ་རྟོག་མེད་པར་དེ་བསྒོམ་
བྱ། ། རྣམ་རྟོག་ལས་བྱུང་སྲིད་པ་འདི། ། རྣམ་པར་རྟོག་པའི་བདག་ཉིད་
དེ། ། དེ་ཕྱིར་མ་ལུས་རྟོག་སྤངས་པ། ། མྱ་ངན་འདས་པ་མཆོག་ཡིན་ནོ། །
དེ་ལྟར་ཡང་ནི་བཅོམ་ལྡན་གྱིས། ། རྣམ་རྟོག་མ་རིག་ཆེན་པོ་སྟེ། ། འཁོར་
བའི་རྒྱ་མཚོར་ལྟུང་བར་བྱེད། ། རྟོག་མེད་ཏིང་འཛིན་ལ་གནས་པས། ། ནམ་
མཁའ་བཞིན་དུ་རྟོག་མེད་གསལ། ། ཞེས་གསུངས་སོ། ། རྣམ་པར་མི་རྟོག་པ་
ལ་འཇུག་པའི་གཟུངས་ལས་ཀྱང༌། ། དམ་ཆོས་འདི་ལ་རྒྱལ་བའི་སྲས། ། རྣམ་
པར་མི་རྟོག་བསམས་གྱུར་ན། ། རྣམ་རྟོག་བགྲོད་དཀའ་རྣམས་འདས་ཏེ། །
རིམ་གྱིས་མི་རྟོག་ཐོབ་པར་འགྱུར། ། ཞེས་གསུངས་སོ། ། ལུང་དང་རིགས་པ་
དག་གིས་ནི། ། ཆོས་རྣམས་ཐམས་ཅད་སྐྱེ་མེད་པའི། ། རང་བཞིན་མེད་པ་
ངེས་བྱས་ནས། ། རྣམ་པར་རྟོག་མེད་བསྒོམ་པར་བྱེད། ། དེ་ལྟར་དེ་ཉིད་
བསྒོམ་བྱས་ནས། ། རིམ་གྱིས་དྲོད་སོགས་ཐོབ་བྱས་ནས། ། རབ་དགའ་ལ་
སོགས་ཐོབ་འགྱུར་ཏེ། ། སངས་རྒྱས་བྱང་ཆུབ་ཡུན་ནི་རིང༌། ། སྔགས་མཐུ་
ཉིད་ལས་གྲུབ་པ་ཡི། ། ཞི་དང་རྒྱས་སོགས་ལས་རྣམས་ཀྱིས། ། བུམ་པ་བཟང་
གྲུབ་ལ་སོགས་པ། ། གྲུབ་ཆེན་རྒྱས་སོགས་སྟོབས་ཀྱིས་ཀྱང་། ། བདེན་པ་ཡི་
ཧི་བྱང་ཆུབ་ཚོགས། ། ཡོངས་སུ་རྫོགས་པར་འདོད་པ་དང་། ། བྱ་བ་སྤྱོད་
སོགས་རྒྱུད་གསུངས་པའི། ། གལ་ཏེ་གསང་སྔགས་སྤྱོད་འདོད་ན། ། དེ་ཚེ་
སློབ་དཔོན་དབང༌ བསྐུར་ཕྱིར། ། བསྙེན་བཀུར་རིན་ཆེན་སོགས་སྦྱིན་
དང༌། ། བཀའ་སྒྲུབ་ལ་སོགས་ཐམས་ཅད་ཀྱིས། ། བླ་མ་དམ་པ་མཉེས་པར་
བྱ། ། བླ་མ་མཉེས་པར་གྱུར་པ་ཡིས། ། ཡོངས་རྫོགས་སློབ་དཔོན་དབང་
བསྐུར་བས། ། སྡུག་ཀུན་རྣམ་དག་བདག་ཉིད་ནི། ། དངོས་གྲུབ་སྒྲུབ་པའི་
སྐལ་ལྡན་འགྱུར་། ། དང་པོ་སངས་རྒྱས་རྒྱུད་ཆེན་ལས། །རབ་ཏུ་འབད་པས་

བཀག་པའི་ཕྱིར། ། གསང་བ་ཤེས་རབ་དབང་བསྐུར་ནི། ། ཚངས་པར་སྤྱོད་
པས་བླང་མི་བྱ། ། གལ་ཏེ་དབང་བསྐུར་དེ་འཛིན་ན། ། ཚངས་སྤྱོད་བཀའ་
ཐུབ་ལ་གནས་པས། ། བཀག་པ་སྤྱད་པར་གྱུར་བའི་ཕྱིར། ། དཀའ་ཐུབ་སྡོམ་
པ་དེ་ཉམས་ཏེ། ། བརྟུལ་ཞུགས་ཅན་དེ་ཕམ་པ་ཡི། ། ལྟུང་བ་དག་ནི་འབྱུང་
འགྱུར་ཞིང་། ། དེ་ནི་ངན་སོང་ངེས་ལྟུང་བས། ། གྲུབ་པ་ནམ་ཡང་ཡོད་མ་
ཡིན། ། རྒྱུད་ཀུན་ཉན་དང་འཆད་པ་དང་། ། སྦྱིན་སྲེག་མཆོག་སྦྱིན་སོགས་
བྱེད་པ། ། སློབ་དཔོན་དབང་བསྐུར་རྙེད་གྱུར་ཅིང་། ། དེ་ཉིད་རིག་ལས་ཉེས་
པ་མེད། ། གནས་བརྟན་མར་མེ་མཛད་དཔལ་གྱིས། ། མདོ་སོགས་ཆོས་ལས་
བཤད་མཐོང་བ། །བྱང་ཆུབ་འོད་ཀྱིས་གསོལ་བཏབ་ནས། ། བྱང་ཆུབ་ལམ་
བཤད་མདོར་བསྡུས་བྱས། ། བྱང་ཆུབ་ལམ་གྱི་སྒྲོན་མ་སློབ་དཔོན་ཆེན་པོ་
དཔལ་མར་མེ་མཛད་ཡེ་ཤེས་ཀྱིས་མཛད་པ་རྫོགས་སོ།
རྒྱ་གར་གྱི་མཁན་པོ་དེ་ཉིད་དང་། ཞུས་ཆེན་གྱི་ལོ་ཙཱ་བ་དགེ་བའི་བློ་
གྲོས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པ།་ཆོས་འདི་ནི་ཞང་ཞུང་གི་ཐོ།
ལྡིང་གཙུག་ལག་ཁང་དུ་མཛད་དོ། ། །།

སྤྱོད་བསྡུས་སྒྲོན་མ།
རྒྱ་གར་སྐད་དུ། ཙཱརྱ་སཾ་གྲ་ཧ་པྲ་དཱི་པཾ། བོད་སྐད་དུ། སྤྱོད་པ་
བསྡུས་པའི་སྒྲོན་མ། ། འཇིག་རྟེན་དབང་ཕྱུག་ལ་ཕྱག་འཚལ་ལོ། ། གང་གི་
གསུང་གི་འོད་ཟེར་གྱིས། ། བདག་སོགས་རྨོངས་པ་མ་ལུས་པའི། ། སྙིང་གི་
པདྨ་ཁ་འབྱེད་པའི། ། དམ་པའི་སྐྱེས་མཆོག་དེ་ལ་འདུད། ། གསང་སྔགས་ཕ་
རོལ་ཕྱིན་པ་ལ། ། བརྟེན་ནས་བྱང་ཆུབ་བསྒྲུབ་བོ་ཞེས། ། བླ་མ་སངས་རྒྱས་
གསུངས་པས་ན། དེ་དོན་བདག་གིས་འབྲི་བར་བྱ། ། གསང་བསྔགས་འདི་
རུ་བརྗོད་མི་བྱ། ། ཕ་རོལ་ཕྱིན་ལུགས་སྤྱོད་པ་ཡི། ། བྱང་ཆུབ་སེམས་དཔའི་
སྤྱོད་པ་དག ། མདོ་ཙམ་བདག་གིས་བཤད་པར་བྱ། ། སེམས་སྐྱེད་སྔོན་དུ་
སོང་བ་ཡིས། ། བྱང་ཆུབ་སེམས་དཔའི་སྡོམ་པ་བླང་། ། མདོ་སྡེ་མ་ལུས་ཀུན་
བལྟ་ཞིང་། བསྟན་བཅོས་མཐའ་དག་མཉན་པར་བྱ། ། ལུས་དང་ངག་དང་
ཡིད་གསུམ་གྱིས། ། ཇི་སྐད་བཤད་པའི་སྡོམ་པ་རྣམས། ། མ་ཉམས་གཙང་
མར་བསྲུངས་བྱས་ལ། ། ཚུལ་ཁྲིམས་རྣམ་པར་དག་པར་བྱ། ། ཟས་ཀྱི་ཆོད་
ཀྱང་རིག་པར་བྱ། ། དབང་པོ་རྣམས་ཀྱིས་སྒོ་ཡང་བསྡམ། ། ནམ་གྱི་ཆ་སྟོད་
ཆ་སྨད་ལ། ། མི་ཉལ་རྣལ་འབྱོར་བརྩོན་པར་བྱ། ། ཁ་ན་མ་ཐོ་ཕྲ་རབ་
ལའང༌། ། ཤིན་ཏུ་འཇིགས་པ་བསྐྱེད་པར་བྱ། ། མཚན་མོ་ཆ་གསུམ་བགོ་བྱ་
སྟེ། ། ཐ་མ་ཆ་ལ་ལྡང་བར་བྱ། ། གདོང་ལ་སོགས་པ་བཀྲུ་བའམ། །ཡང་ན་
མ་བཀྲུས་པ་ཡང་རུང་། ། བདེ་བའི་སྟན་ལ་འདུག་ནས་ནི། ། ཆོས་རྣམས་
ཆོས་ཉིད་དྲན་པར་བྱ། ། མཚན་མས་གཡེངས་སམ་མ་ནུས་ནི། ། ལངས་ལ་
དངོས་པོ་སྣང་བ་ཀུན། ། སྒྱུ་མ་ལྟ་བུར་ཉེ་བར་བརྟག ། བར་སྐབས་དེར་

ཡང་དགེ་སྦྱོར་ནི། ། ཡན་ལག་བདུན་པ་རྫོགས་པར་བྱ། ། སྨོན་ལམ་ཤིན་ཏུ་
རྒྱ་ཆེན་གདབ། ། ཡང་ན་སྔར་གྱི་བསྒོམ་པ་སྒོམས། ། དེ་ནས་ཟས་ཀྱི་དུས་
དག་ཏུ། ། སྙིང་པོ་མེད་པའི་ལུས་འདི་ཡིས། ། སྙིང་པོ་དམ་པ་བཙལ་བྱ་
ཞེས། >། ལུས་ལ་གྲུ་ཡི་བློ་བཞག་ལ། ། རྒྱགས་པ་བསྐྱེད་ཕྱིར་མི་བཟའ་
ཞིང༌། ། རོ་ལ་ཆགས་པས་མི་བཟའ་འོ། ཟས་ལ་ཆ་བཞིར་བགོ་བྱ་སྟེ། །
དང་པོ་ལྷ་ལ་བཤོས་གཙང་དབུལ། ། དེ་རྗེས་ཆོས་ཀྱི་སྲུང་མ་ལ། ། གཏོར་མ་
ཤིན་ཏུ་རྒྱ་ཆེན་གཏང་། ། རང་གིས་ཟོས་ཤིང་འཐུངས་པ་ཡི། ། ལྷག་མ་
འབྱུང་པོ་ཀུན་ལ་སྦྱིན། ། བར་སྐབས་དེར་ཡང་སྒྲུང་རྒྱུད་དང་། ། ངོ་མཚར་
ཅན་གྱི་གཏམ་ཡང་བྱ། ། དེ་ནས་ལངས་ལ་ཅུང་ཞིག་བཅག ། ཡང་ན་རྟེན་
ལ་བསྐོར་བ་བྱ། ། བཟླས་བརྗོད་གླེགས་བམ་ཀླག་པའམ། ། ཡང་ན་བདེ་
གཤེགས་གཟུགས་བརྙན་བྱ། ། ཇི་སྲིད་རྡུལ་ནི་མ་བྱུང་བ། ། དེ་སྲིད་སྐོར་བ་
མ་གཡེངས་པར། ། བྱས་ལ་སྨོན་ལམ་རྒྱ་ཆེན་གདབ། ། མདོར་ན་མགོན་པོ་
བྱམས་པ་ཡིས། ། བཤད་པའི་ཆོས་སྤྱོད་བཅུ་པོ་རྣམས། ། ཡིད་ནི་རབ་ཏུ་མ་
གཡེངས་ཤིང་། ། སྒྱུ་མ་ལྟ་བུར་དྲན་པས་སྤྱད། ། གལ་ཏེ་ཡོད་ན་དགེ་འདུན་
མཆོད། ། ཡང་ན་བྱིས་པའི་སྟོན་མོ་བྱ། ། མགོན་མེད་དག་ལ་སྦྱིན་པ་ནི། །
རྣལ་འབྱོར་བསོད་ནམས་ཚོགས་སུ་འགྱུར། ། ཉི་མོའི་བྱ་བ་རྫོགས་པ་དང་། །
མཚན་མོའི་ཆ་ནི་དང་པོ་རུ། ། ཆོས་ཉིད་སྤྲོས་པ་དང་བྲལ་བ། ། ཤེས་པའང་
སྤྲོས་དང་བྲལ་བར་བཞག་། མཚན་མོའི་གུང་ལ་བབ་པ་ན། ། ལྡང་དང་
སྣང་བའི་འདུ་ཤེས་ཀྱི། ། སེང་གེ་ཇི་ལྟར་ཉལ་བ་ལྟར། ། དགེ་བའི་གཉིད་ལ་
ལོག་པར་བྱ། །སྤྱིར་ན་མཉམ་གཞག་སེམས་བརྟེན་ན། ། ལུས་ངག་དགེ་བ་
གཅོར་མི་བྱ། ། ཡང་ན་མཉམ་བཞག་མི་གསལ་ན། ། འཇིག་རྟེན་མཐུན་
འཇུག་བྱ་བའི་ཕྱིར། ། ལུས་ངག་དགེ་བ་ཅི་ནུས་བྱ། ། འཇིག་རྟེན་སེམས་དང་
མ་མཐུན་ན ། འདི་ནི་བདག་གི་ཆོས་མིན་ཞེས། ། བསམ་པ་བཟང་པོ་སྔོན་

བཏང་ལ། ། འཇིག་རྟེན་ཡུལ་ཆོས་དྲི་བར་བྱ། ། ནི་པ་ལ་ཡི་ཡུལ་དུ་ནི། །
རང་གི་གྲོགས་པོས་བསྐུལ་ནས་བྱས། ། གསང་སྔགས་ལུགས་ལ་མི་མོས་ན། །
འདི་ལྟར་མཛོད་ཅིག་སྦྲ་བི་ར། །
སྤྱོད་པ་བསྡུས་པའི་སྒྲོན་མ་སློབ་དཔོན་མཁས་པ་ཆེན་པོ་དཔལ་མར་མེ་
མཛད་ཡེ་ཤེས་ཀྱིས་མཛད་པ་རྫོགས་སོ། ། རྒྱ་གར་གྱི་མཁན་པོ་པཎྜི་ཏ་དཱི་པཾ་ཀ་
ར་ཤྲཱི་ཛྙཱ་ན་དེ་ཉིད་དང༌། ལོ་ཙཱ་བ་དགེ་སློང་ཚུལ་ཁྲིམས་རྒྱལ་བས་བསྒྱུར་ཅིང་
ཞུས་པའོ། ། །།

བདེན་གཉིས་ལ་འཇུག་པ།
རྒྱ་གར་སྐད་དུ། ས་ཏྱ་དྭ་ཡཱ་བ་ཏཱ་ར། བོད་སྐད་དུ། བདེན་པ་
གཉིས་ལ་འཇུག་པ་ཐུགས་རྗེ་ཆེན་པོ་ལ་ཕྱག་འཚལ་ལོ། ། སངས་རྒྱས་རྣམས་
ཀྱིས་ཆོས་བསྟན་པ། ། བདེན་པ་གཉིས་ལ་ཡང་དག་བརྟེན། ། འཇིག་རྟེན་
ཀུན་རྫོབ་བདེན་པ་དང་། ། དེ་བཞིན་དོན་དམ་བདེན་པའོ། ། ཀུན་རྫོབ་རྣམ་
པ་གཉིས་སུ་འདོད། ། ལོག་པ་དང་ནི་ཡང་དག་གོ ། དང་པོ་གཉིས་ཏེ་ཆུ་ཟླ་
དང༌། ། གྲུབ་མཐའ་ངན་པའི་རྟོག་པའོ། ། མ་བརྟག་གཅིག་པུ་ཉམས་དགའ་
བའི། ། སྐྱེ་བ་དང་ནི་འཇིག་པའི་ཆོས། ། དོན་བྱེད་ནུས་དང་ལྡན་པ་ནི། །
ཡང་དག་ཀུན་རྫོབ་ཡིན་པར་འདོད། ། དམ་པའི་དོན་ནི་གཅིག་ཉིད་དེ། །
གཞན་དག་རྣམ་པ་གཉིས་སུ་འདོད། ། ཅིར་ཡང་མ་གྲུབ་ཆོས་ཉིད་དེ། །
གཉིས་དང་གསུམ་སོགས་ག་ལ་འགྱུར། ། བསྟན་པའི་ཚིག་གི་སྦྱོར་བ་ཡིས། །
སྐྱེ་མེད་འགག་མེད་སོགས་པས་མཚོན། ། དོན་དམ་ཐ་དད་མེད་ཚུལ་གྱིས། །
ཆོས་ཅན་མེད་ཅིང་ཆོས་ཉིད་མེད། ། སྟོང་པ་ཉིད་ལ་ཐ་དད་ནི། །ཅུང་ཟད།
ཡོད་པ་མ་ཡིན་ཏེ། ། རྟོགས་མེད་ཚུལ་གྱིས་རྟོགས་པས་ན། ། སྟོང་ཉིད་མཐོང་
ཞེས་ཐ་སྙད་གདགས། ། མ་མཐོང་བ་ཉིད་དེ་མཐོང་བར། །ཤིན་ཏུ་ཟབ་པའི་
མདོ་ལས་གསུངས། ། དེ་ལ་མཐོང་དང་མཐོང་བྱེད་མེད། ། ཐོག་མ་ཐ་མ་མེད།
ཞི་བ། ། དངོས་དང་དངོས་མེད་རྣམ་པར་སྤངས། ། རྣམ་པར་རྟོག་མེད་
དམིགས་པ་བྲལ། ། གནས་པ་མེད་པ་གནས་མེད་པ། ། འགྲོ་འོང་མེད་ཅིང་
དཔེ་དང་བྲལ། ། བརྗོད་དུ་མེད་པ་བལྟར་མེད་པ། ། འགྱུར་བ་མེད་པ་འདུས་
མ་བྱས། ། རྣལ་འབྱོར་པ་ཡིས་དེ་རྟོགས་ན། ། ཉོན་མོངས་ཤེས་བྱའི་སྒྲིབ་པ་

སྤོང་། ། མངོན་སུམ་དང་ནི་རྗེས་སུ་དཔག ། སངས་རྒྱས་པ་ཡིས་དེ་གཉིས་
བཟུང་། །གཉིས་པོས་སྟོང་ཉིད་རྟོགས་སོ་ཞེས། ། ཚུ་རོལ་མཐོང་བའི་རྨོངས་
པ་སྨྲ། ། མུ་སྟེགས་ཉན་ཐོས་རྣམས་ཀྱིས་ཀྱང༌། ། ཆོས་ཉིད་རྟོགས་པར་ཐལ་
བར་འགྱུར། ། རྣམ་རིགས་པས་ལྟ་སྨོས་ཅི་དགོས། ། དབུ་མ་པ་ལ་མི་མཐུན་
མེད། ། དེས་ན་གྲུབ་མཐའ་ཐམས་ཅད་ཀྱང་། ། ཚད་མས་འཇལ་ཕྱིར་མཐུན་
པར་འགྱུར། ། རྟོག་གེ་ཐམས་ཅད་མི་མཐུན་པས། ། ཚད་མས་གཞལ་བའི་
ཆོས་ཉིད་ཀྱང༌། ། མང་པོ་ཉིད་དུ་མི་འགྱུར་རམ། ། མངོན་སུམ་རྗེས་དཔག་
དགོས་པ་མེད། ། མུ་སྟེགས་རྒོལ་བ་བཟློག་པའི་ཕྱིར། ། མཁས་པ་རྣམས་ཀྱིས་
བྱས་པ་ཡིན། ། ལུང་ལས་ཀྱང་ནི་གསལ་པོ་རུ། ། རྟོག་བཅས་རྟོག་པ་མེད་པ་
ཡི། ། ཤེས་པ་གཉིས་ཀྱིས་མི་རྟོགས་ཤེས། ། སློབ་དཔོན་མཁས་པ་བྷ་བྱ་
གསུང་། ། སྟོང་ཉིད་གང་གིས་རྟོགས་ཤེས་ན། ། དེ་བཞིན་གཤེགས་པས་ལུང་
བསྟན་ཅིང་། ། ཆོས་ཉིད་བདེན་པ་གཟིགས་པ་ཡི། ། ཀླུ་སྒྲུབ་སློབ་མ་ཟླ་
གྲགས་ཡིན། ། དེ་ལས་བརྒྱུད་པའི་མན་ངག་གིས། ། ཆོས་ཉིད་བདེན་པ་
རྟོགས་པར་འགྱུར། ། ཆོས་ཀྱི་ཕུང་པོ་བརྒྱད་ཁྲི་དང་། ། བཞི་སྟོང་གསུངས་པ་
ཐམས་ཅད་ནི། ། ཆོས་ཉིད་འདི་ལ་གཞོལ་ཞིང་འབབ། ། སྟོང་ཉིད་རྟོགས་
པས་གྲོལ་འགྱུར་གྱི། ། སྒོམ་པ་ལྷག་མི་དེ་དོན་ཡིན། ། ཡང་དག་ཀུན་རྫོབ་
ཁྱད་བསད་ནས། ། སྟོང་པ་ཉིད་ལ་གོམས་བྱེད་ཁྲེ། ། ཀུན་རྫོབ་རྒྱུ་འབྲས་དགེ་
སྡིག་སོགས། ། འཇིག་རྟེན་ཕ་རོལ་བསླུས་པར་འགྱུར། ། ཅུང་ཟད་ཐོས་པ་ལ་
བརྟེན་ཏེ། ། རྣམ་པར་དབེན་དོན་མི་ཤེས་ཤིང༌། ། མི་གང་བསོད་ནམས་མི་
བྱེད་པ། ། སྐྱེས་བུ་ཐ་ཤལ་དེ་དག་བརླག ། སྟོང་པ་ཉིད་ལ་བལྟ་ཉེས་ན། །
ཤེས་རབ་ཆུང་བ་ཕུང་བར་འགྱུར། ། སློབ་དཔོན་ཟླ་གྲགས་འདི་སྐད་དུ། །
ཐབས་སུ་གྱུར་པ་ཀུན་རྫོབ་བདེན་པ་དང་། ། ཐབས་ལས་བྱུང་བ་དོན་དམ་
བདེན་པ་དག ། གཉིས་པོའི་དབྱེ་བ་གང་གིས་མི་ཤེས་པ། ། དེ་དག་ལོག་

པར་རྟོགས་ནས་ངན་འགྲོར་འགྲོ ། ཐ་སྙད་ལ་ནི་མ་བརྟེན་པར། ། དམ་
པའི་དོན་ནི་རྟོགས་མི་འགྱུར། ། ཡང་དག་ཀུན་རྫོབ་རྣམས་ཀྱི་སྐས། ། མེད་
པར་ཡང་དག་ཁང་ཆེན་གྱི། ། སྟེང་དུ་འགྲོ་བར་བྱེད་པ་ནི། ། མཁས་ལ་རུང༌
བ་མ་ཡིན་ནོ། ། ཀུན་རྫོབ་ཇི་ལྟར་སྣང་བ་འདི། ། རིགས་པས་བརྟགས་ན་
འགའ་མི་རྙེད། ། མ་རྙེད པ་ཉིད་དོན་དམ་ཡིན།
མ་རྙེད པ་ཉིད་དོན་དམ་ཡིན། ། ཡེ་ནས་གནས་པའི་ཆོས་
ཉིད་དོ། ། རྒྱུ་རྐྱེན་དག་གིས་བསྐྱེད་པས་ན། ། ཀུན་རྫོབ་ཇི་ལྟར་སྣང་བ་
གྲུབ། ། གལ་ཏེ་གྲུབ་པར་མི་རུང་ན། ། ཆུ་ཟླ་ལ་སོགས་སུ་ཡིས་བསྐྱེད། །
དེས་ན་རྒྱུ་རྐྱེན་སྣ་ཚོགས་ཀྱིས། ། བསྐྱེད་པས་སྣང་བ་ཐམས་ཅད་གྲུབ། །རྐྱེན་
རྣམས་རྒྱུན་ནི་ཆད་གྱུར་ན། ཀུན་རྫོབ་ཏུ་ཡང་མི་འབྱུང་ངོ་། ། དེ་ལྟར་ལྟ་
བས་མ་རྨོངས་ཤིང༌། ། སྤྱོད་པ་ཤིན་ཏུ་དག་གྱུར་ན། ། གོལ་བའི་ལམ་དུ་མི་
འགྲོ་ཞིང་། ། འོག་མུན་གནས་སུ་འགྲོ་བར་འགྱུར། ། ཚེ་ནི་ཡུན་ཐུང་ཤེས་
བྱའི་རྣམ་པ་མང་། ། ཚེ་ཡི་ཚད་ཀྱང་ཇི་ཙམ་མི་ཤེས་པས། །ངང་པས་ཆུ་ལས་
འོ་མ་ལེན་པ་ལྟར། ། རང་གི་འདོད་པ་དང་ལ་བླང་བར་གྱིས། ། ཚུ་རོལ་
མཐོང་བའི་རྨོངས་པ་དག་གིས་ནི། ། བདེན་གཉིས་གཏན་ལ་དབབ་པར་མི་
འོས་ཀྱང་། ། བླ་མ་རྣམས་ཀྱི་གསུང་ལ་བརྟེན་ནས་ནི། ། ཀླུ་སྒྲུབ་ལུགས་ཀྱི་
བདེན་གཉིས་བཀོད་པ་འདི། ། གསེར་གླིང་རྒྱལ་པོར་ངོར་བྱས་འདི་ལ་ནི། །
གལ་ཏེ་དེང་སང་སྐྱེ་བོ་དད་གྱུར་ཀྱང༌། ། ལེགས་པར་བརྟགས་ལ་བླངས་པ་
ཉིད་དུ་བྱའི། ། དད་པ་ཙམ་དང་གུས་པ་ཙམ་གྱིས་མིན། །གསེར་གླིང་རྒྱལ་
པོ་གུ་རུ་ཕ་ལ་ཡིས། ། དགེ་སློང་དེ་བ་མ་ཏི་བཏང་གྱུར་ནས། ། དེ་ཡི་ངོར་བྱས་
བདེན་གཉིས་ལ་འཇུག་འདི། ། དེང་སང་མཁས་པ་རྣམས་ཀྱིས་བརྟགས་པར་
རིགས། ། བདེན་པ་གཉིས་ལ་འཇུག་པ་སློབ་དཔོན་མཁས་པ་ཆེན་པོ་དཔལ་
མར་མེ་མཛད་ཡེ་ཤེས་ཀྱིས་མཛད་པ་རྫོགས་སོ། །པཎྜི་ཏ་དེ་ཉིད་དང༌། ལོ་
ཙཱ་བ་རྒྱ་བརྩོན་འགྲུས་སེང་གེས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

དབུ་མའི་མན་ངག
རྒྱ་གར་སྐད་དུ། མ་དྷུ་མོ་པ་དེ་ཤ་ནཱ་མ། བོད་སྐད་དུ། དབུ་མའི་
མན་ངག་ཅེས་བྱ་བ། འཇིག་རྟེན་མགོན་པོ་ལ་ཕྱག་འཚལ་ལོ། ། གང་གི་
གསུང་གི་འོད་ཟེར་གྱིས། ། བདག་སོགས་རྨོངས་པ་མ་ལུས་པའི། ། སྙིང་གི་
པདྨ་ཁ་འབྱེད་པའི། ། དམ་པའི་སྐྱེས་མཆོག་དེ་ལ་འདུད། ། ཐེག་པ་ཆེན་པོ་
དབུ་མའི་མན་ངག་ནི་འདི་ཡིན་ཏེ། ཀུན་རྫོབ་ཏུ་ཆོས་ཐམས་ཅད་ཚུ་རོལ་
མཐོང་བའི་ངོར་བྱས་ནས། རྒྱུ་འབྲས་ལ་སོགས་པ་རྣམ་པར་བཞག་པ་ཐམས་
ཅད་ཇི་ལྟར་སྣང་བ་བཞིན་དུ་བདེན་པ་ཡིན་ལ། དོན་དམ་པའམ་ཡང་དག་
པར་ན་ཀུན་རྫོབ་ཇི་ལྟར་སྣང་བ་དེ་ཁོ་ན་གཏན་ཚིགས་ཆེན་པོ་རྣམས་ཀྱིས་
གཞིགས་ཤིང་བཙལ་ན། སྐྲའི་རྩེ་མོ་བརྒྱུར་གཤགས་པའི་ཚད་ཙམ་ཡང་
གཟུང་དུ་མེད་དོ་ཞེས་ངེས་པར་ཁོང་དུ་ཆུད་པར་བྱའོ། ། སྟན་བདེ་བ་ལ་སྐྱིལ་
མོ་ཀྲུང་བཅས་ཏེ་འདུག་ལ། འདི་ལྟར་རེ་ཞིག་དངོས་པོ་ནི་གཉིས་ཏེ།
གཟུགས་ཅན་དང་། གཟུགས་ཅན་མ་ཡིན་པའོ། དེ་ལ་གཟུགས་ཅན་རྣམས་
ནི་རྡུལ་ཕྲ་རབ་འདུས་པའི་ཡིན་ལ། དེ་ཡང་ཕྱོགས་བཅུའི་དབྱེ་བས་ཕྱེ་ཞིང་
གཞིགས་ན་ཤིན་ཏུ་ཕྲ་བ་ཡང་ལུས་པ་མེད་ཅིང་ཤིན་ཏུ་སྣང་བ་ཡང་མེད་དོ། །
གཟུགས་ཅན་མ་ཡིན་པ་ནི་སེམས་ཡིན་ལ། དེ་ཡང་འདི་ལྟར་འདས་པའི་
སེམས་ནི་འགགས་ཤིང་ཞིག མ་འོངས་པའི་སེམས་ནི་མ་སྐྱེས་ཤིང་མ་བྱུང་།
ད་ལྟར་གྱི་སེམས་ནི་འདི་ལྟར་ཡང་ཤིན་ཏུ་བརྟག་དཀའ་སྟེ། ཁ་དོག་མེད་ཅིང་
དབྱིབས་དང་བྲལ་བ། ནམ་མཁའ་དང་འདྲ་བསམ་གྲུབ་པའམ། ཡང་ན་
གཅིག་དང་དུ་མ་དང་བྲལ་བས་སམ། ཡང་ན་མ་སྐྱེས་པས་སམ། ཡང་ན་དེ་

རང་བཞིན་གྱིས་འོད་གསལ་བ་ལ་སོགས་པ་རིགས་པའི་མཚོན་གྱིས་དཔྱད་ཅིང་
གཞིགས་ན་མ་གྲུབ་པར་རྟོགས་སོ། ། དེ་ལྟར་གཉིས་པོ་ཅིའི་ངོ་བོར་ཡང་མ་
གྲུབ་ཅིང༌ མེད་ཙམ་ན་སོ་སོར་རྟོག་པའི་ཤེས་རབ་དེ་ཉིད་ཀྱང་མ་གྲུབ་སྟེ།
དཔེར་ན་ཤིང་གཉིས་ཕན་ཚུན་དྲུད་པས་མེ་བྱུང་བའི་རྐྱེན་གྱིས་ཤིང་གཉིས་པོ་
ཉིད་ཚིག་ཅིང་མེད་པའི་རྗེས་ལ་གང་གིས་སྲེག་པར་བྱེད་པའི་མེ་དེ་ཉིད་ཀྱང་
རང་ཞི་བ་དེ་བཞིན་དུ། རང་དང་སྤྱིའི་མཚན་ཉིད་ཀྱི་ཆོས་ཐམས་ཅད་མེད་
པར་གྲུབ་ཙམ་ན་ཤེས་རབ་ཉིད་ཀྱང་སྣང་བ་མེད་ཅིང་འོད་གསལ་བ་ཅིའི་ངོ་
བོར་ཡང་མ་གྲུབ་པས། བྱིང་བ་དང་རྒོད་པ་ལ་སོགས་པའི་སྐྱོན་དུ་གྱུར་པ་
ཐམས་ཅད་བསལ་ཏེ། བར་སྐབས་དེར་ཤེས་པ་ཅིར་ཡང་མི་རྟོག་ཅིར་ཡང་
མི་འཛིན། དྲན་པ་དང་ཡིད་ལ་བྱེད་པ་ཐམས་ཅད་སྤངས་ཏེ། ཇི་སྲིད་དུ་
མཚན་མ་འམ། རྣམ་པར་རྟོག་པའི་དགྲའམ། ཆོམ་རྐུན་མ་ལངས་ཀྱི་བར་
དུ་དེ་ལྟ་བུ་ལ་ཤེས་པ་གནས་པར་བྱའོ། ། གང་གི་ཚེ་ལྡང་བར་འདོད་ན་དལ་
བུས་སྐྱིལ་མོ་ཀྲུང་བཤིག་ལ་ལངས་ཏེ། སྒྱུ་མ་ལྟ་བུའི་ཡིད་ཀྱིས་ལུས་དང་ངག་
དང་ཡིད་ཀྱིས་དགེ་བ་ཅི་ནུས་ཀྱིས་བྱའོ། ། དེ་ལྟར་གུས་པ་དང་ཡུན་རིང་བ་
དང་རྒྱུན་མི་ཆད་པར་བསྒྲུབས་ན་སྐལ་པ་དང་ལྡན་པ་རྣམས་ཀྱིས་ཚེ་འདི་ཉིད་
ལ་བདེན་པ་མཐོང་བར་འགྱུར་ཏེ། ཆོས་ཐམས་ཅད་ནམ་མཁའི་དཀྱིལ་ལྟ་བུ་
འབད་པ་དང་རྩོལ་བ་མེད་ཅིང་རང་གི་ངང་གིས་གྲུབ་པར་མངོན་སུམ་དུ་བྱེད་
དོ། ། དེའི་རྗེས་ལ་ཐོབ་པས་ནི་ཆོས་ཐམས་ཅད་སྒྱུ་མ་ལ་སོགས་པར་ཤེས་
སོ། ། གང་གི་ཚེ་རྡོ་རྗེ་ལྟ་བུའི་ཏིང་ངེ་འཛིན་མངོན་དུ་བྱས་ཕན་ཆད་ནི་རྗེས་
ལས་ཐོབ་པ་ཡང་མི་མངའ་སྟེ། དུས་ཐམས་ཅད་དུ་མཉམ་པར་བཞག་
པའོ། ། དེ་ལྟ་མ་ཡིན་ན་བྱང་ཆུབ་སེམས་དཔའ་དང་ཁྱད་པར་ཅི་ཡོད་ཅེས་བྱ་
བ་ལ་སོགས་པའི་རིགས་པ་དང་ལུང་འདིར་མི་བརྗོད་དོ། ། གཞན་གྱི་དོན་
བསྐལ་པ་གྲངས་མེད་པར་ཚོགས་བསགས་པ་དང་སྨོན་ལམ་བཏབ་པའི་མཐུས་

གདུལ་བྱ་རྣམས་ཇི་ལྟར་འདོད་པ་བཞིན་དུ་འགྱུར་རོ། ། ལུང་དང་རིགས་པ་
ཤིན་ཏུ་མང་མོད་ཀྱི། ། འདིར་མ་སྤྲོས་སོ། ། དབུ་མའི་མན་ངག་ཅེས་བྱ་བ་
སློབ་དཔོན་དཔལ་མར་མེ་མཛད་ཡེ་ཤེས་ཀྱིས་མཛད་པ་རྫོགས་སོ། ། རྒྱ་གར་གྱི་
མཁན་པོ་དེ་ཉིད་དང༌། ཞུས་ཆེན་གྱི་ལོ་ཙཱ་བ་དགེ་སློང་ཚུལ་ཁྲིམས་རྒྱལ་བས་
ལྷ་ས་འཕྲུལ་སྣང་དུ་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། ། །

སྙིང་པོ་བསྡུས་པ།
རྒྱ་གར་སྐད་དུ། སཾ་གྲ་ཧ་གབྷ་ནཱ་མ། བོད་སྐད་དུ། སྙིང་པོ་བསྡུ་བ་
ཞེས་བྱ་བ། ། ཐུགས་རྗེ་ཆེན་པོ་དང་ལྡན་པ་ལ་ཕྱག་འཚལ་ལོ། ། ཁམས་
གསུམ་སྡུག་བསྔལ་རྒྱ་མཚོ་ཆེའི། ། དབའ་རླབས་ཤིན་ཏུ་འཁྲུགས་པ་ནི། །
དགེ་དང་མི་དགེ་ལ་སོགས་པའི། ། ཟག་བཅས་ཤས་ལས་ངེས་པར་འབྱུང་། །
དེ་དག་ཆགས་སྡང་ལ་སོགས་པའོ། ། ཉོན་མོངས་རྒྱུ་ཡིས་བསྐྱེད་པ་སྟེ། ། དེ་
དག་འབྱུང་བའི་རྒྱུ་ཉིད་ཀྱང༌། ། ཡིད་དུ་འོང་དང་མི་འོངས་སོགས། ། གཉིས་
སུ་འཛིན་པ་འདི་ལས་བྱུང༌། ། ཐམས་ཅད་འབྱུང་བའི་རྒྱུ་ཉིད་ནི། ། རྟག་
དང་ཁྱབ་དང་གཅིག་པུ་སོགས། ། དངོས་པོར་འཛིན་པའི་གདོན་ཡིན་ཏེ།
དེ་བས་སྐལ་ལྡན་སྐྱེས་བུ་ནི། ། བདག་གཞན་གྲོལ་བ་དོན་གཉེར་བས། ། རྟེན་
ཅིང་འབྲེལ་འབྱུང་ལ་སོགས་པའི། ། རིགས་པ་གང་ལ་གོམས་པ་ཡིས། །
དངོས་པོར་འཛིན་པ་བཟློག་པར་བྱ། ། ཕྱི་ནང་ཆོས་རྣམས་ཐམས་ཅད་
ཀུན། ། མཚན་མ་ཐམས་ཅད་དང་བྲལ་བའི། ། ནམ་མཁའ་ལྟ་བུར་ཤེས་བྱས་
ལ། ། དངོས་འཛིན་གདོན་གྱིས་བརླམས་པ་ཡི། ། འགྲོ་ཀུན་ཡུལ་དུ་བྱས་ནས་
ནི། ། སྡུག་བསྔལ་རྒྱ་མཚོ་སྐེམས་བྱེད་པ། ། སྙིང་རྗེ་ཆེན་པོ་སྔོན་འགྲོ་
བས། ། བདག་གཞན་དོན་ཀུན་འབྱུང་བ་ཡི། ། རིན་ཆེན་བྱང་ཆུབ་སེམས་
བསྐྱེད་བྱ། ། བྱང་ཆུབ་སྤྱོད་པ་རླབས་ཆེན་པོ། ། ཕ་རོལ་ཕྱིན་དྲུག་ལ་སོགས་
ལ། ། མཉམ་གཞག་ལངས་པའི་སྦྱོར་བ་ཡིས། ། ལམ་ལྔ་རིམ་གྱིས་བགྲོད་བྱས་
ཏེ། ། སྒྲིབ་པ་རྣམ་གཉིས་བསལ་བྱས་ནས། ། ཚོགས་གཉིས་ཡོངས་སུ་རྫོགས་
པ་ལས། ། འབྲས་བུ་སྐུ་གསུམ་བསྒྲུབ་པར་བྱ། ། སྐུ་གསུམ་འབྱུང་བའི་མཚན་

ཉིད་ཀྱང་། ། སྟོང་ཉིད་ནམ་མཁའ་ལྟ་བུ་ལས། ། བཙལ་མེད་ཐུགས་རྗེའི་སྤྲིན་
འབྱུང་ཞིང་། ། སྐུ་གཉིས་བདུད་རྩིའི་ཆུ་རྒྱུན་གྱིས། ། ཁམས་གསུམ་ཐ(ར་)
བའི་རྒྱུད་བརྙན་(བརླན་)ཏེ། །བྱང་ཆུབ་སྙིང་པོའི་ས་བོན་ལས། ། དགེ་
བའི་ལོ་ཏོག་སྨིན་པར་འགྱུར། ། སངས་རྒྱས་ཀུན་གྱི་སྙིང་པོ་དེ། ། འདི་ནི་
སྙིང་པོ་བསྡུས་པ་ཡིན། ། ཐ་མའི་དུས་སུ་གྱུར་པས་ན། ། ཚེ་ཐུང་ནད་མང་
ལོངས་སྤྱོད་དམན། ། རྐྱེན་ངན་བར་ཆད་མང་བ་ཡིས། །ཡུན་རིང་གནས་
པའི་མཐུ་མེད་པས། ། ཚིག་རྗེས་བཅད་པར་མི་ནུས་ཀྱིས། ། བཤེས་གཉེན་
དམ་པ་བསྟེན་བྱས་ཏེ། ། ཤིན་ཏུ་བརྩོན་པའི་སེམས་ལྡན་པས། ། གཡང་ས་
རབ་ཏུ་དྲན་བྱ་སྟེ། ། བདག་གཞན་གྲོལ་བར་བྱ་བའི་ཕྱིར། ། སྙིང་པོ་མྱུར་དུ་
བསྡུ་བ་ཡིན། ། བརྩེ་བས་འདི་བྱས་བསོད་ནམས་ཀྱིས། །སྐལ་ངན་སེམས་
ཅན་ཐམས་ཅད་ཀྱང་། ། བྱང་ཆུབ་སེམས་དང་ལྡན་གྱུར་ནས། ། སྙིང་པོ་མྱུར་
དུ་སྡུད་པར་ཤོག ། སྙིང་པོ་བསྡུ་བ་ཞེས་བྱ་བ་སློབ་དཔོན་ཆེན་པོ་དཔལ་མར་
མེ་མཛད་ཡེ་ཤེས་ཀྱིས་མཛད་པ་རྫོགས་སོ། ། 
པཎྜི་ཏ་དེ་ཉིད་དང་། ། ལོ་ཙཱ་བ་དགེ་སློང་ཚུལ་ཁྲིམས་འབྱུང་གནས་ཞི་
བས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །། 

སྙིང་པོ་ངེས་པར་བསྡུ་བ།
རྒྱ་གར་སྐད་དུ། ཤྲཱི་ད་ཡ་ནི་ཀྲི་པ་ཏ་ནཱ་མ། བོད་སྐད་དུ། སྙིང་པོ་
ངེས་པར་བསྡུ་བ་ཞེས་བྱ་བ། ། དཀོན་མཆོག་གསུམ་ལ་ཕྱག་འཚལ་ལོ། །
མངོན་མཐོ་ངེས་པར་འབྱུང་སྟེར་བ། ། དཀོན་མཆོག་གསུམ་ལ་གུས་བཏུད་
ནས། ། འཁོར་བའི་འཇིགས་པ་སེལ་བ་ཡི། ། སྙིང་པོ་བསྡུ་བ་བཤད་པར་
བྱ། །འཁོར་བའི་མཚན་ཉིད་སྡུག་བསྔལ་དང་། ། ལས་དང་ཉོན་མོངས་རྣམ་
རྟོགས་ཏེ། ། དེ་དག་རྒྱུ་འབྲས་གོ་རིམ་ཅན། ། འཁོར་བ་བསྡུས་ནས་བསྟན་པ་
ཡིན། ། ཐར་པའི་མཚན་ཉིད་བྱང་ཆུབ་སྟེ། ། ཤེས་རབ་ཐབས་དང་སྤྱོད་པ་
དང་། ། ལམ་ལྔ་དང་ནི་ཚོགས་གཉིས་ལས། ། མྱ་ངན་འདས་པའི་སྐུ་གསུམ་
འབྱུང་། ། དེ་ཡང་རྒྱུ་འབྲས་གོ་རིམ་ཅན། ། ཐར་པ་བསྡུས་ནས་བསྟན་
པའོ། ། ཁམས་གསུམ་སྡུག་བསྔལ་རྒྱ་མཚོ་ཆེ། ། དབའི་རླབས་ཤིན་ཏུ་
འཁྲུགས་པ་ནི། ། དགེ་དང་མི་དགེ་ལ་སོགས་པའི། ། ཟག་བཅས་ལས་ལས་
ངེས་པར་འབྱུང༌། ། དེ་དག་གཏི་མུག་ཆགས་སྡང་སོགས། ། ཉོན་མོངས་རྒྱུ་
ཡིས་བསྐྱེད་པ་སྟེ། ། ཡིད་འོང་མི་འོང་ལ་སོགས་པའི། ། གཉིས་སུ་འཛིན་པ་
ཉིད་ལས་བྱུང་། ། ཐམས་ཅད་འབྱུང་བའི་རྒྱུ་ཉིད་ནི། ། ང་དང་བདག་ཏུ་
འཛིན་ལས་བྱུང༌། ། གཞན་ཡང་འབྱུང་བའི་རྒྱུ་ཉིད་ནི། ། རྟག་དང་གཅིག་པུ་
ཁྱབ་ལ་སོགས། ། དངོས་པོར་འཛིན་པའི་གདོན་ཡིན་ཏེ། ། ཤེས་རབ་ལྡན་
པས་སྤང་བར་བྱ། ། དེ་བས་སྐལ་ལྡན་སྐྱེས་བུ་ནི། ། བདག་གཞན་མ་ལུས་
གྲོལ་བྱའི་ཕྱིར། ། མི་སླུ་བ་ཡི་ལུས་ངག་དང༌། ། རྟེན་ཅིང་འབྲེལ་འབྱུང་ལ་
སོགས་པའི། ། རིགས་པ་གང་ལ་གོམས་པ་ཡིས། ། དངོས་པོར་འཛིན་པའི་

གདོན་ཆེན་པོ། ། མ་ལུས་པར་ནི་བཟློག་པར་བྱ། ། འདི་ལྟར་ཕྱི་ནང་ཆོས་
རྣམས་ནི། ། མཚན་མ་ཀུན་བྲལ་རང་བཞིན་ནི། ། ནམ་མཁའ་ལྟ་བུར་ཤེས་
བྱས་ལ། ། རྟག་ཏུ་གོམས་པར་བསྒྲུབ་པར་བྱ། ། འཁོར་བ་ཐོག་མ་མེད་པ་
ནས། ། དངོས་འཛིན་གདོན་གྱིས་བརླབས་པ་ཡི། ། འགྲོ་ཀུན་ཡུལ་དུ་བྱས་
ནས་ནི། ། ཐམས་ཅད་རྗེས་སུ་འཛིན་པ་ཡི། ། བྱམས་ཆེན་ཚད་མེད་སྔོན་འགྲོ་
བས། ། སྡུག་བསྔལ་རྒྱ་མཚོ་སྐེམས་བྱེད་པའི། ། སྙིང་རྗེ་ཆེན་པོ་ཚད་མེད་
པས། ། བདག་དང་གཞན་དོན་འགྲུབ་པ་ཡི། ། བྱང་ཆུབ་སེམས་ནི་རིན་
ཆེ། ། ཡང་དག་བསྟན་པ་བསྐྱེད་པར་བྱ། ། བདག་གཞན་འབྱོར་པ་བཅུ་ལྡན་
པས། ། འཁོར་བའི་ཆོས་ལས་ཡིད་འབྱུང་བྱ། ། འཇིགས་པ་ཀུན་ལས་སྐྱོབ་པ་
ཡི། ། སྐྱབས་གསུམ་པོ་དང་ལྡན་པ་དེས། ། སོ་སོར་ཐར་ལ་ལེགས་གནས་
བྱ། ། ཚུལ་ཁྲིམས་བཟང་པོ་དང་ལྡན་ཅིང་། ། ཐེག་ཆེན་རིགས་ཡོད་སྐྱེས་བུ་
དེས། ། འགྲོ་བ་སྐྱབས་མེད་བསྐྱབ་པའི་ཕྱིར། ། སྐྱབས་སུ་འགྲོ་བ་སྔོན་འགྲོ་
བས། ། སྨོན་པའི་སེམས་ནི་བསྐྱེད་པར་བྱ། ། ལྷག་པའི་བསམ་པ་དང་ལྡན་
པས། ། འཇུག་པའི་སེམས་ནི་བསྐྱེད་བྱས་པས། ། སྔར་གྱི་སྨོན་པའི་སེམས་དེ་
ཉིད། ། རྒྱ་ཆེར་རབ་ཏུ་འཕེལ་བར་འགྱུར། །བྱང་ཆུབ་སེམས་དཔའི་སྤྱོད་པ་
ནི། ། རླབས་ཆེན་ཕ་རོལ་ཕྱིན་དྲུག་སོགས། ། མཉམ་གཞག་ལངས་པའི་རྣལ་
འབྱོར་གྱིས། ། ཚོགས་ཀྱི་ལམ་འདི་བསྟེན་པར་གྲུབ། ། ལམ་ལྔ་རིམ་གྱིས་
བགྲོད་བྱས་ཏེ། ། སྒྲིབ་པ་གཉིས་ནི་བསལ་བྱས་ནས། ། འདི་ལྟར་ཚོགས་
གཉིས་རྫོགས་བྱས་ཏེ། ། འབྲས་བུ་སྐུ་གསུམ་འགྲུབ་པར་བྱ། ། སྐུ་གསུམ་
བསྒྲུབས་པའི་མཚན་ཉིད་ཀྱང༌། ། ཆོས་སྐུ་ནམ་མཁའ་ལྟ་བུ་ལས། ། རྩོལ་མེད་
ཐུགས་རྗེའི་སྤྲིན་བྱུང་བས། ། སྐུ་གཉིས་བདུད་རྩིའི་ཆུ་རྒྱུན་གྱིས། ། ཁམས་
གསུམ་ཐ་བའི་རྒྱུད་བརླན་ཏེ། །བྱང་ཆུབ་སྙིང་པོའི་ས་བོན་ལས། ། དགེ་བའི་
ལོ་ཏོག་སྨིན་པར་འགྱུར། ། དུས་གསུམ་སངས་རྒྱས་ཀྱིས་གསུངས་པའི། །

སྙིང་པོ་འདིར་ནི་བསྡུས་པ་ཡིན། ། འཁོར་བའི་སྡུག་བསྔལ་སྤོང་འདོད་ན། །
དེ་ལ་བརྩོན་འགྲུས་འབད་པར་བྱ། ། རྩོད་པའི་དུས་ཀྱི་ཐ་མ་ལ། ། ཚེ་ཐུང་
ནད་མང་ལོངས་སྤྱོད་དམན། ། རྐྱེན་ངན་བར་ཆད་མང་བ་ཡིས། ། ཡུན་རིང་
གནས་པའི་མཐུ་མེད་པས། ། ཚིག་རྗེས་བཅད་པར་མི་ནུས་ཀྱིས། ། རིགས་ལ་
གནས་པའི་གང་ཟག་དེས། ། བཤེས་གཉེན་དམ་པ་བསྟེན་བྱས་ལ། ། ཤིན་ཏུ་
བརྩོན་པའི་སེམས་ཀྱིས་ནི། ། འཁོར་བའི་སྡུག་བསྔལ་དྲན་བྱས་ལ། ། བདག་
གཞན་གྲོལ་བར་བྱ་བའི་ཕྱིར། ། སྙིང་པོ་མྱུར་དུ་བསྡུ་བར་བྱ། །བརྩེ་བས་
འདི་བྱས་དགེ་བ་ཡིས། ། སྐལ་ལྡན་སེམས་ཅན་མ་ལུས་ཀུན། ། བྱང་ཆུབ་
སེམས་ཀྱིས་རྒྱུད་བརླན་ཏེ། ། སྙིང་པོ་མྱུར་དུ་སྡུད་པར་ཤོག ། སྙིང་པོ་ངེས་
པར་བསྡུ་བ་ཞེས་བྱ་བ་སློབ་དཔོན་མཁས་པ་ཆེན་པོ་དཔལ་མར་མེ་མཛད་ཡེ་
ཤེས་ཀྱི་ཞལ་སྔ་ནས་དབུས་ཀྱི་སྙེ་ཐང་གཙུག་ལག་ཁང་དུ་མཛད་པ་རྫོགས་
སོ། །
རྒྱ་གར་གྱི་མཁན་པོ་ཆེན་པོ་དེ་ཉིད་དང༌། ཞུས་ཆེན་གྱི་ལོ་ཙཱ་བ་དགེ་
སློང་ཚུལ་ཁྲིམས་རྒྱལ་བས་བསྒྱུར་ཅིང་ཞུས་ཏེ་གཏན་ལ་ཕབ་པའོ།

ཆུབ་སེམས་དཔའི་ནོར་བུའི་ཕྲེང་བ།།
རྒྱ་གར་སྐད་དུ། བོ་དྷི་ས་ཏཱ་མ་ཎཱ་བ་ལི། ། བོད་སྐད་དུ། བྱང་ཆུབ་
སེམས་དཔའི་ནོར་བུའི་ཕྲེང་བ། ། ཐུགས་རྗེ་ཆེན་པོ་ལ་ཕྱག་འཚལ་ལོ། ། དད་
པའི་ལྷ་ལ་ཕྱག་འཚལ་ལོ། ། ཐེ་ཚོམ་ཐམས་ཅད་རྣམ་སྤངས་ཤིང༌། ། སྒྲུབ་ལ་
ནན་ཏན་གཅེས་སུ་བྱ། །གཉིད་རྨུག་ལེ་ལོ་སྤང་བྱ་ཞིང་། ། རྟག་ཏུ་བརྩོན་
འགྲུས་འབད་པ་བྱ། ། དྲན་དང་ཤེས་བཞིན་བག་ཡོད་པས། ། དབང་པོའི་སྒོ་
རྣམས་རྟག་ཏུ་བསྲུང༌། ། ཉིན་མཚན་དུས་གསུམ་ཡང་དང་ཡང༌། ། སེམས་
ཀྱིས་རྒྱུད་ལ་བརྟག་པར་བྱ། ། བདག་གི་ཉེས་པར་བསྒྲག་བྱ་ཞིང༌། ། གཞན་
གྱི་འཁྲུལ་པ་བཙལ་མི་བྱ། ། གཞན་གྱི་ཡོན་ཏན་བསྒྲག་བྱ་ཞིང་། ། བདག་གི་
ཡོན་ཏན་སྦ་བར་བྱ། ། རྙེད་དང་བཀུར་སྟི་སྤང་བྱ་ཞིང་། ། ཁེང(ས་)གྲགས་
རྟག་ཏུ་སྤང་བར་བྱ། ། བྱམས་དང༌སྙིང་རྗེ་བསྒོམ་བྱ་ཞིང༌། ། བྱང་ཆུབ་
སེམས་ནི་བསྟེན་པར་བྱ། ། མི་དགེ་བཅུ་པོ་སྤང་བྱ་ཞིང་། ། རྟག་ཏུ་དད་པ་
བརྟན་པར་བྱ། ། འདོད་པ་ཆུང་ཞིང་ཆོག་ཤེས་དང༌། ། བྱས་པ་དྲིན་དུ་གཟོ་
བ་དང༌། ། ཁྲོ་དང་ང་རྒྱལ་གཞོམ་བྱ་ཞིང་། ། དམན་པའི་སེམས་དང་ལྡན་
པར་བྱ། ། ལོག་པའི་འཚོ་བ་རྣམ་སྤང་ཞིང༌། ། ཆོས་ཀྱི་འཚོ་བས་འཚོ་བར་
བྱ། ། ཟང་ཟིང་ཐམས་ཅད་རྣམ་སྤང་ཞིང་། ། འཕགས་པའི་ནོར་གྱིས་བརྒྱུན་
པར་བྱ། ། དད་པའི་ནོར་དང་ཚུལ་ཁྲིམས་ནོར། ། ཁྲེལ་ཡོད་ངོ་ཚ་ཤེས་པའི་
ནོར། ། ཐོས་པའི་ནོར་དང་གཏོང་བའི་ནོར། །ཤེས་རབ་ཉིད་ཀྱི་ནོར་བདུན་
པོ། ། ནོར་གྱི་རྣམ་པ་འདི་དག་ནི། ། མི་ཟད་པ་ཡི་གཏེར་བདུན་ཏེ། ། མི་མ་
ཡིན་ལ་བརྗོད་མི་བྱ། ། རྟག་ཏུ་འདུ་འཛི་སྤང་བྱ་ཞིང༌། ། དགོན་པ་ལ་ནི་

གནས་པར་བྱ། ། འཁྱལ་པའི་ཚིག་རྣམས་སྤང་བྱ་ཞིང་། ། ངག་རྣམས་རྟག་ཏུ་
བསྡམ་པར་བྱ། ། བླ་མ་མཁན་པོ་མཐོང་བའི་ཚེ། ། གུས་པས་རིམ་གྲོ་བསྐྱེད་
པར་བྱ། ། གང་ཟག་ཆོས་ཀྱི་མིག་ཅན་དང༌། ། ལས་དང་པོ་ཡི་སེམས་ཅན་
ལ། ། སྟོན་པའི་འདུ་ཤེས་བསྐྱེད་པར་བྱ། ། སེམས་ཅན་ཐམས་ཅད་མཐོང་
བའི་ཚེ། ། ཕ་མ་བུ་ཚའི་འདུ་ཤེས་བསྐྱེད། ། སྡིག་པའི་གྲོགས་པོས་སྤང་བྱ་
ཞིང༌། ། དགེ་བའི་བཤེས་གཉེན་བསྟེན་པར་བྱ། ། སྡང་དང་མི་བདེའི་ས་སྤང་
ཞིང་། ། གང་དུ་བདེ་བར་འགྲོ་བར་བྱ། །གང་ལ་ཆགས་པ་སྤང་བྱ་ཞིང༌། །
ཆགས་པ་མེད་པར་གནས་པར་བྱ། ། ཆགས་པས་བདེ་འགྲོ་མི་ཐོབ་ཅིང་། །
ཐར་པའི་སྲོག་ཀྱང་གཅོད་པར་བྱེད། ། གང་དུ་དགེ་བའི་ཆོས་མཐོང་བ། །
དེར་ནི་རྟག་ཏུ་འབད་པར་བྱ། ། ཐོག་མར་བརྩམས་པ་གང་ཡིན་པ། ། དང༌
པོ་དེ་ཉིད་བསྒྲུབ་བྱ་སྟེ། ། དེ་ལྟ་ན་ནི་ཀུན་ལེགས་བྱས། ། གཞན་དུ་གཉིས་ཀ་
འགྲུབ་མི་འགྱུར། ། རྟག་ཏུ་སྡིག་ལ་དགའ་བྲལ་བྱ། ། གང་དུ་མཐོ་བའི་སེམས་
འབྱུང་ཚེ། ། དེ་ཚེ་ང་རྒྱལ་བཅག་བྱ་ཞིང་། ། བླ་མའི་གདམས་ངག་དྲན་པར་
བྱ། ། ཞུམ་པའི་སེམས་ནི་བྱུང་བའི་ཚེ། ། སེམས་ཀྱི་གཟེངས་ནི་བསྟོད་པར་
བྱ། ། རྟག་ཏུ་སྟོང་ཉིད་བསྒོམ་པར་བྱ། ། གང་དུ་ཆགས་སྣང་ཡུལ་བྱུང་
ཚེ། ། སྒྱུ་མ་སྤྲུལ་པ་བཞིན་དུ་བལྟ། ། མི་སྙན་ཚིག་རྣམས་ཐོས་པའི་ཚེ། །
བྲག་ཆ་བཞིན་དུ་བལྟ་བར་བྱ། ། ལུས་ལ་གནོད་པ་བྱུང་བའི་ཚེ། ། སྔོན་གྱི་
ལས་སུ་བལྟ་བར་བྱ། ། བས་མཐའ་དགོན་པར་རབ་གནས་ཤིང་། ། རི་དྭགས་
ཤི་བའི་རོ་བཞིན་དུ། ། བདག་གིས་བདག་ཉིད་སྦ་བྱ་ཞིང་། ། ཆགས་པ་མེད་
པར་གནས་པར་བྱ། ། རྟག་ཏུ་ཡི་དམ་བརྟན་བྱ་ཞིང་། ། ལེ་ལོ་རྙོག་པའི་
སེམས་བྱུང་ཚེ། ། དེ་ཚེ་བདག་ལ་བརྔན་བགྲང་ཞིང་། ། བརྟུལ་ཞུགས་སྙིང་པོ་
དྲན་པར་བྱ། ། གལ་ཏེ་གཞན་དག་མཐོང་བའི་ཚེ། ། ཞི་དེས་གསོང་པོར་སྨྲ་
བ་དང་། ། ཁྲོ་གཉེར་ངོ་འཛུམ་སྤང་བྱ་ཞིང་། ། རྟག་ཏུ་འཛུམ་བཞིན་གནས་

པར་བྱ། ། རྟག་ཏུ་གཞན་དག་མཐོང་བའི་ཚེ། ། སེར་སྣ་མེད་ཅིང་སྦྱིན་ལ་
དགའ། ། རྟག་ཏུ་ཕྲ་དོག་སྤང་བར་བྱ། ། གཞན་གྱི་སེམས་ནི་བསྲུང་བའི་
ཕྱིར། ། རྩོད་པ་ཐམས་ཅད་སྤང་བྱ་ཞིང་། ། རྟག་ཏུ་བཟོད་དང་ལྡན་པར་
བྱ། ། ངོ་དགའ་མེད་ཅིང་གསར་གྲོགས་མེད། ། རྟག་ཏུ་ཟུངས་ནི་ཐུང་བར་
བྱ། ། གཞན་ལ་བརྙས་པ་སྤང་བྱ་ཞིང་། ། གུས་པའི་ཚུལ་གྱིས་གནས་པར་
བྱ། ། གཞན་ལ་གདམས་ངག་བྱེད་པའི་ཚེ། ། སྙིང་རྗེ་ཕན་སེམས་ལྡན་པར་
བྱ། ། ཆོས་ལ་སྐུར་པ་གདབ་མི་བྱ། ། གང་མོས་འདི་ལ་འདུན་པར་བྱ། །
ཆོས་སྤོང་རྣམ་བཅུའི་སྒོ་ནས་ནི། ། ཉིན་མཚན་མེད་པར་འབད་པར་བྱ། །
མང་པོའི་ནང་དུ་ངག་ལ་བརྟག ། གཅིག་པུ་འདུག་ན་སེམས་ལ་བརྟག །
དུས་གསུམ་དགེ་རྩ་ཅི་བསགས་པ། ། བླ་མེད་བྱང་ཆུབ་ཆེན་པོར་བསྔོ། །
བསོད་ནམས་སེམས་ཅན་རྣམས་ལ་བདར། ། རྟག་ཏུ་ཡན་ལག་བདུན་པ་
ཡི། ། སྨོན་ལམ་ཆེན་པོ་གདབ་པར་བྱ། ། དེ་ལྟར་བྱས་ན་བསོད་ནམས་
དང༌། ། ཚོགས་ཆེན་གཉིས་ཀྱང་རྫོགས་འགྱུར་ཏེ། ། སྒྲིབ་པ་གཉིས་ཀྱང་ཟད་
པར་འགྱུར། ། མི་ལུས་ཐོབ་པ་དོན་ཡོད་པས། ། བླ་མེད་བྱང་ཆུབ་ཐོབ་པར་
འགྱུར། །
རྒྱ་གར་གྱི་མཁན་པོ་དཔལ་མར་མེ་མཛད་ཡེ་ཤེས་ཀྱིས་མཛད་པ་བྱང་ཆུབ་
སེམས་དཔའི་ནོར་བུའི་ཕྲེང་བ་རྫོགས་སོ། ། །།

སྤྱོད་མདོ།
བྱང་ཆུབ་སེམས་དཔའི་སྤྱོད་པ་མདོ་ཙམ་གདམས་ངག་ཏུ་བྱས་པ། །
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། ། ངེས་
པར་ལེགས་པའི་བྱང་ཆུབ་དང་། ། མངོན་པར་མཐོ་བ་ཐོབ་འདོད་པས། །
དཀོན་མཆོག་གསུམ་ལ་ལྷར་བཟུང་ནས། ། དང་པོ་སྙིང་རྗེས་ཀུན་ལ་བལྟ། །
དེ་ནས་བྱང་ཆུབ་སེམས་བསྐྱེད་དེ། ། ཐབས་དང་ལྡན་པའི་སྤྱོད་པ་ཡིས། །
རང་གིས་སེམས་ཉིད་དང་པོར་གདུལ། ། དང་པོར་རང་ཉིད་མ་དུལ་བར། །
གཞན་དག་དུལ་བར་ཇི་ལྟར་ནུས། ། ཇི་ལྟར་འདབ་གཤོག་མ་ཚང་བའི། །བྱ་
ཡི་མཁའ་ལ་འཕུར་མི་ནུས། ། དེ་བཞིན་ལྟ་སྤྱོད་མེད་པ་ཡི། ། གང་ཟག་དག་
ནི་ཇི་ལྟར་གྲོལ། ། དེ་ཕྱིར་དེ་ཉིས་འགྲུབ་པའི་ཕྱིར། ། དཀའ་བའི་འབད་པ་
ཆེན་པོས་བྱ། ། དཀའ་བས་སྦྱང་བ་མ་བྱས་པར། ། སླ་བས་གོམས་པར་ཇི་
ལྟར་འགྱུར། ། གོ་བགོས་ཁུར་ཁྱེར་རྒྱལ་སྲས་དེས། ། དགེ་བའི་བཤེས་གཉེན་
བསྟེན་བྱས་ཏེ། ། ཤེས་རབ་གསུམ་ལ་གཞི་བཅས་ནས། ། གོ་འཕང་མཆོག་ཏུ་
འགྲོ་བ་ཡི། ། ལྟ་བ་ཉིད་ལ་གཙོར་སྦྱངས་ཏེ། ། ཚུལ་ཁྲིམས་གཙང་མའི་གོས་
གྱོན་ནས། ། ། སྒྲུབ་ལ་ནན་ཏན་གཅེས་སུ་བྱ། ། ཆོས་ཀྱི་རྗེས་སུ་བསྒྲུབ་པའི་
ཕྱིར། ། དུས་དང་གནས་སྐབས་ཀུན་ཏུ་ཡང༌། ། སྦྱོར་བ་དངོས་གཞི་རྗེས་
གསུམ་གྱིས། ། ལས་རྣམས་དྲན་པས་ཟིན་པར་བྱ། ། སྐྱོན་སྤངས་ལེགས་
བསྒྲུབ་དོན་ཡོད་བྱ། ། སྤྱོད་ལམ་དོན་མེད་དུ་མི་གནས། ། རྟག་ཏུ་རང་གི་
ཡོན་ཏན་སྦྱང་། ། དགེ་བའི་ཕྱོགས་ཀྱི་སྦྱོར་བ་ལ། ། སྤྲོ་བྱ་ཞུམ་དང་སེམས་མི་
གསད། ། ཉེས་སྤོང་ཡོན་ཏན་དགེ་འཕེལ་བའི། ། གྲོགས་བཙལ་མཐུན་པ་དེ་

སེམས་ཟུང་། ། ཡོན་ཏན་ཅན་ལ་གུས་ཕྱག་བྱ། ། ཉོན་མོངས་སྐྱེ་གྲོགས་ཐབས་
ཀྱི་སྤང་། ། མཐོ་དམན་གྲོགས་ཀུན་དག་ལ་ཡང༌། ། ཆུ་ལས་འོ་མ་ལེན་པ་
བཞིན། ། ཉེས་པ་དེར་ལ་ལེགས་པར་བླང་། ། བྱས་ལ་དྲིན་གཟོ་སླར་ཕན་
གདགས། ། གཞན་གྱི་སྡིག་རྐྱེན་མི་བྱ་ཞིང༌། ། དགེ་བའི་བར་ཆད་མི་
བྱའོ། ། མཐོ་ལ་ཕུན་ཚོགས་ཕྲག་དོག་མེད། ། གྲོགས་དང་དམན་ལ་བརྙས་
ཐབས་དང་། ། ཁྱད་དུ་བསད་པ་ཉིད་མི་བྱ། ། རང་སྐྱོན་གཞན་གྱི་ཡོན་ཏན་
བསྒྲག ། གཞན་སྐྱོན་མི་གླེང་རང་མི་བསྟོད། ། འདི་བས་ཕྱི་མ་གཙོར་གཟུང་
སྟེ། ། བྱེད་དགུ་ཆོས་དང་བསྟུན་ཏེ་བྱ། །འདི་ཡི་ཟང་ཟིང་རྣམ་སྤངས་
ཏེ། ། འཕགས་པའི་ནོར་གྱིས་ལུས་བརྒྱན་བྱ། ། སྡུག་བསྔལ་དག་ལ་བདེར་མི་
གཟུང༌། ། གཉིད་རྨུགས་ལེ་ལོ་གཡེང་སྤངས་ཏེ། ། ངེས་པར་འཆི་བའི་འདུ་
ཤེས་བསྐྱེད། ། དགེ་བ་ཆུས་ང་ཡང་འབད་པས་བསྒྲུབ། ། སྡིག་པ་ཆུང་ཡང་
རྣམ་པར་སྤངས། ། ཆོས་ཀྱི་ཆེད་དུ་མ་གཏོགས་པར། ། ཁ་ཟས་གོས་སོགས་
དོན་མི་གཏེར། ། འདོད་པ་ཆུང་དང་ཆོག་ཤེས་བྱ། ། འཇིག་རྟེན་ཆོས་བརྒྱུད་
རྣམ་པར་སྤངས། ། ངོ་དགའ་གཞོག་སློངས་སོགས་མི་བྱ། ། རང་ལ་སྐྱོན་ཡོད་
མི་(འཚོ་)མཚོ་བར། ། གཞན་གྱི་སྐྱོན་ལ་དཔྱད་མི་བྱ། ། སྨྲ་དགའ་ཁས་ལེན་
དཔའ་བྱས་ནས། ། དེ་བཞིན་མི་སྒྲུབ་སྤང་བར་བྱ། ། གཡོ་དང་སྒྱུ་དག་མི་བྱ་
ཞིང་། ། ལོག་པའི་འཚོ་བ་རྣམ་པར་སྤང་། ། ཆོས་དང་མཐུན་པས་བསྒྲུབ་
པར་བྱ། ། ཉེ་དུ་འབྲེལ་བ་ལ་སོགས་ལ། ། ཉེན་པས་ཆགས་པར་མི་བྱ་
ཞིང༌། ། ཕྱོགས་རིས་ཞེན་ཕྱོགས་མེད་པར་བྱ། ། གཞན་ལ་རེ་བ་ཆུང་བར་
བྱ། ། མི་དགེའི་ལས་ལ་མི་བསྟོད་སྨད། ། དགོས་པ་མེད་པའི་འདུ་འཛི་
སྤང་། ། བྲེ་མིའི་གཏམ་ལ་དགའ་མི་བྱ། ། ཞེན་པས་འདོད་པའི་ཡིད་སྨོན་
དགག ། ཡོན་ཏན་ཐོབ་དང་ཚོགས་འཕེལ་བའི། ། ལས་ལ་ཞུམ་དང་ངོ་ཚ་
སྤང་། ། ང་རྒྱལ་ཁེངས་པས་གཉེན་པོས་གཞོམ། ། ཞེ་གདུང་ཁེང་གྲགས་རྣམ་

པར་སྤང་། ། དངོས་དང་བརྒྱུད་པས་སེམས་ཅན་ཀུན། ། ཉེ་དུ་འབྲེལ་བར་
གྱུར་པས་ན། ། ལུས་ངག་ཡིད་གསུམ་དྲི་མེད་པས། ། དེ་དག་ཀུན་ལ་བུ་
བཞིན་བལྟ། ། སྙིང་རྗེས་བཞིན་འཛུམ་གསོང་པོར་སྨྲ། ། དགའ་བའི་མིག་
གིས་ཀུན་ལ་བལྟ། ། འཁོར་གྲོགས་མཐོན་དམན་ཉེ་རིང་སྙོམས། ། བསྟོད་
དང་བཀུར་སྟིས་མི་དྲེགས་ཤིང་། ། སྨོད་དང་བརྙས་ལ་ཞེ་མི་སྡང་། ། ཕོངས་
པ་རྣམས་ལ་སྙིང་རྗེ་ཡིས། ། ཕན་ནི་གདགས་པ་ཉིད་དུ་བྱ། ། གང་ལ་ཆགས་
པ་སྤང་བྱ་སྟེ། ། དམན་པ་རྣམས་ལ་སྙིང་རྗེ་དང༌། ། ཕན་པའི་བསམ་པས་
གདམས་ངག་བྱ། ། སེམས་ཅན་བསམ་པ་ཐ་དད་པས། ། བྱ་བ་དོན་ཆེན་
བརྟགས་ཏེ་བྱ། ། ཐམས་ཅད་མགུ་བར་སུ་ཡིས་ནུས། ། འོན་ཀྱང་འགྱོད་པ་
མེད་པ་ཡིས། ། སྡུག་བསྔལ་ཁྱད་བསད་བདེ་མ་ཆགས། ། རང་གི་སེམས་སྦྱང་
གཞན་སེམས་གཟུང་། ། བརྙས་དང་ཉེས་པ་བྱུང་ལ་སོགས། ། གཉེན་པོ་ལས་
དང་བརྫུན་པས་སྦྱང༌། ། དེ་ལྟར་བལྟ་ཞིང་བྱང་ཆུབ་ཀྱི། ། སྤྱོད་པ་ཡི་དམ་
བརྟན་པར་བྱ། ། མི་ལུས་རིན་ཆེན་ཆུད་མི་གསན། ། ངེས་པར་འཆི་བས་ལོང་
མི་སྲིད། ། བརྩོན་འགྲུས་མེ་བཞིན་དྲག་ཏུ་སྤྱོད། ། མངོན་ཞེན་བདག་ལྟའི་རྩ་
བ་ཆོད། ། དུས་གསུམ་འཁོར་བ་གཉེན་པོས་ཚིམ། ། ཕྱིན་ཅི་ལོག་གི་གཡང་ས་
དོར། །འཁོར་བའི་རྒྱུན་ཆོད་ལས་ཆུ་སྐོམས། ། ངན་སོང་གསུམ་པོ་སྒོ་ཆོད་
ལ། ། སྡུག་བསྔལ་གསུམ་གྱི་ནད་ཞི་སྟེ། ། མཐོ་རིས་ཐར་པའི་སྐས་ལ
འཛེགས། ། སྒྲིབ་པ་གཉིས་སྦྱོངས་ཚོགས་གཉིས་རྫོགས། ། སྐུ་དང་ཡེ་ཤེས་ས་
ཐོབ་སྟེ། ། འབད་པ་མེད་པར་གཞན་དོན་བསྒྲུབས། ། བྱང་ཆུབ་སེམས་
དཔའི་སྤྱོད་པ་མདོ་ཙམ་གདམས་ངག་ཏུ་བྱས་པ་སློབ་དཔོན་ཆེན་པོ་དཔལ་མར་
མེ་མཛད་ཡེ་ཤེས་ཀྱིས་མཛད་པ་རྫོགས་སོ། ། །།

 འབྱུང་གླུ།
རྒྱ་གར་སྐད་དུ། སོ་སཱ་ར་མ་ན་ནི་རུ་ཎི་ཀ་སྱ་གཱི་ཏི།
བོད་སྐད་དུ།
འཁོར་བ་ལས་ཡིད་ངེས་པར་འབྱུང་བར་བྱེད་པ་ཞེས་བྱ་བའི་གླུ། ། བླ་མ་
རྣམས་ལ་ཕྱག་འཚལ་ལོ། ། དཀོན་མཆོག་གསུམ་ལ་ཕྱག་འཚལ་ལོ། ། ཨེ་
མའོ། ། འདུ་བྱེད་སྡུག་བསྔལ་འགྱུར་བའི་སྡུག་བསྔལ་དང༌། ། སྡུག་བསྔལ་
སྡུག་བསྔལ་ལ་སོགས་བརྒྱ་རྩ་བཅུ། ། སྡུག་བསྔལ་ཀུན་ལས་སྐྱོབ་པར་མཛད་པ་
ཡི། ། སྨན་པའི་རྒྱལ་པོ་དེ་ལ་ཕྱག་འཚལ་ལོ། ། ཀྱེ་ཀྱེ་ཀཱ་ཡེ་གྲོགས་པོ་དག །
འཁོར་བའི་རྒྱུ་ནི་ཉོན་མོངས་པ་དང་ལས། ། ཉོན་མོངས་ཁམས་གསུམ་གནས་
ནི་དགུ་བཅུ་བརྒྱད། ། ཟག་པ་ཆུ་བོ་སྦྱོར་བ་ཉེ་བར་ལེན། ། རྒྱུ་དང་ཡུལ་དང་
སྦྱོར་བའི་སྟོབས་ཀྱིས་བྱུང་། ། ཀྱེ་ཀྱེ་ཀྭ་ཡེ་གྲོགས་པོ་དག ། སྣ་ཚོགས་འདི་
དག་ལས་ལས་བྱུང༌། ། དེ་ཡང་ཉོན་མོངས་སྟོབས་ལས་བྱུང་། ། དགེ་དང་མི་
དགེ་ལུང་མ་བསྟན། ། མཐོང་ལ་མྱོང་བ་སྐྱེས་ནས་མྱོང་། །གཞན་དུ་མྱོང་
དང་མ་ངེས་པའི། ། དཀར་དང་གནག་དང་འདྲེན་མའོ། ། འཁོར་བའི་ལས་
ནི་ལྕི་གང་དང་། ། ཉེ་བ་གང་དང་གོམས་པ་གང་། ། སྔོན་བྱས་གང་ཡིན་དེ་
ལས་ནི། ། སྔ་མ་སྔ་མ་རྣམ་སྨིན་འགྱུར། ། གྲོགས་དག་སོམས་ཤིག་ཐོག་མ་
མེད་པ་ནས། ། མ་རིག་ལ་སོགས་བཅུ་གཅིག་རྒ་ཤིའི་མཐའ། ། ཡན་ལག་བཅུ་
གཉིས་ཆ་གསུམ་ཟོ་ཆུའི་ཚུལ། ། ནང་གི་རྟེན་འབྲེལ་ཡང་དང་ཡང༌ དུ་
འཁོར། ། ཚེ་རབས་ཚེ་རབས་གྲངས་མེད་དེ་དང་དེར། ། སྐྱེ་དང་རྒ་དང་ན་
དང་འཆི་བ་ཡི། ། སྡུག་བསྔལ་རྣམས་ཀྱིས་ཡང་དང་ཡང་དུ་གདུངས། །
འཁྲུལ་ནས་འཁོར་གྱུར་འཁྲུལ་ཅིང་འཁོར་བར་འགྱུར། ། ཀྱི་ཧུད། ། སྲིད་

པའི་ལམ་གྱིས་དུབ་པའི་འདྲོན་པོ་རྣམས། ། སྡུག་བསྔལ་བདེ་བར་མཐོང་ནས་
མི་སྐྱོ་བར། ། ཁྱོད་ཡིད་དེ་ལ་རྟག་ཏུ་ཆགས་བྱེད་པ། ། ཕྱུགས་དང་ཁྱད་པར་
མེད་པར་བླ་མ་གསུང་། ། བླ་མས་ཟིན་པའི་སྐྱེ་བོ་མཁས་པ་དག ། སྐད་ཅིག་
སྐད་ཅིག་འགྲོ་བ་ལྔ་པོ་ཀུན། ། འཁོར་བའི་སྡུག་བསྔལ་ཚེར་མ་ཟུག་འདྲ་
ལ། ། རུས་པའི་གཏིང་ནས་སྙིང་རྗེ་སུ་མི་སྐྱེ། ། ལས་ངན་དབང་གིས་འཁོར་
བའི་རྒྱུ་མཚོ་འདིར། ། ཡང་ཡང་སྐྱེ་ཞིང་ཡང་ཡང་རྒ་དང་ན། ། ཡང་ཡང་
འཆི་འགྱུར་འདི་ནི་མི་སེམས་པར། ། ཡུལ་ལ་ཆགས་བྱེད་བདག་གིས་ཇི་ལྟར་
བྱ། །ཀྱེ་ཀྱེ་ཀྭ་ཡེ་གྲོགས་པོ་དག ། སྲིད་པ་གསུམ་ནང་གནས་པ་ཀུན་སྡུག་
བསྔལ། ། དེ་ཡང་མི་ཡིས་སྡུག་བསྔལ་བདག་གིས་མཐོང་། ། མངལ་གྱི་སྡུག་
བསྔལ་འདི་ལྟ་བུ་རུ་གནས། ། ནུར་ནུར་མེར་མེར་གོར་གོར་ནར་ནར་པོ། །
ལྟར་ལྟར་མཁྲང་དང་རྐང་ལག་རིམ་གྱིས་རྫོགས། ནུ་ཞོ་མར་གྱིས་གསོ་བྱེད་
ཅིང་། ། ཤིན་ཏུ་ཉམ་ཆུང་གན་རྐྱལ་ཉལ། ། བྱིས་པ་དར་མ་ལང་ཚོ་དང་། །
རྒས་པས་སླར་ཡང་བྱིས་པར་འགྱུར། ། ཚེ་ནི་མི་རྟག་ཤིན་ཏུ་གཡོ་བ་སྟེ། །
ཡུད་ཙམ་སྡོད་པའི་མཐུ་ཡང་ཡོད་མ་ཡིན། ། བདག་ནི་ངེས་པར་འཆི་འགྱུར་མི་
སེམས་པ། ། གྲོགས་དག་སྐྱེས་བུ་དེ་ནི་ངོ་མཚར་ཆེ། ། འཁོར་བའི་སྐྱོན་དང་
ཉེས་དམིགས་མི་ཤེས་པས། ། ཕྱིན་ཅི་ལོག་པ་བཞི་ལ་གནས་ནས་སུ། ། བདག་
ནི་ངེས་པར་འཆི་འགྱུར་མི་སེམས་པར། །ཡུལ་ལ་མངོན་ཞེན་ཉིན་མཚན་དོན་
མེད་འདས། ། འཛམ་བུའི་གླིང་པ་དུས་མིན་འཆི་ད་སྟེ། ། ངེས་པ་ཅན་ཡང་
ཟད་པར་འགྱུར་བས་ན། ། ། ཡང་དང་ཡང་དུ་ངེས་པར་འཆིའོ་ཞེས། ། བསམ་
པར་རིགས་སོ་ཀྭ་ཡེ་བཞིན་བཟང་དག ། སོས་ཀ་མེ་ཏོག་རྒྱས་པའི་དུས་འདི་
འབྱུང་བར་འགྱུར། ། ཟླ་བ་གསལ་བས་མཚོན་པའི་སྟོན་དུས་འདི་འབྱུང་
ཞེས། ། སྐྱེ་བོ་ཐམས་ཅད་དགའ་འགྱུར་བདག་གི་ཚེ་འདི་ནི། ། ཟད་པར་
འགྱུར་ཞེས་ཤིན་ཏུ་མི་དགར་འགྱུར་བ་མེད། ། དེ་རིང་འདི་བྱས་ང་ནི་འདི་བྱ་

དེ་ནས་འདི་དང་འདི་བྱ་ཞེས། ། སྲིད་པ་གཡོ་བའི་རང་བཞིན་མ་ཤེས་དོན་
མེད་ཡིད་བརྟན་ཆོལ་བྱེད་པའི། ། སྐྱེ་དགུ་འཆི་བདག་གི་ནི་ཆུ་སྲིན་ཁར་ནི་གྲུ་
ནི་ཞུགས་པ་ལྟར། ། བྱུང་མཐར་མ་ཕྱིན་པར་ནི་ཡུལ་གྱི་ཆུ་ཡི་དབའ་ཀློང་ནང་
དུ་ལྷུང་། ། འདི་ནི་སང་བྱའི་འདི་ནི་ཐང་ཅིག་འོག་ཏུ་བྱ། ། འདི་ནི་དེའུ་རེ་བྱ་
ཞེས་སྐྱེ་བོ་སེམས་པ་ན། ། གཤིན་རྗེའི་བེ་ཅོན་ལག་ཐོགས་ཟུར་གྱིས་ལྟ་བྱེད་
ཅིང་། ། མིག་རྩ་དམར་ཁྲོས་མ་རངས་གད་ནོ་(མོ་)རེ་སྙམ་འདེབས། ། རྣལ་
འབྱོར་བསྟན་བཅོས་ཐམས་ཅད་དང༌། ། སྦྱོར་བ་དུ་མ་ཤེས་རབ་ཀྱང་། །
དེང་བྱ་སང་བྱ་ཞེས་སྨྲ་ཞིང་། ། བསམ་དང་ལྡན་པར་འཆི་བར་འགྱུར། ། ཚེ་
ནི་གནོད་མང་རླུང་གིས་བཏབ་འདྲ་ཡི། ། ཆུ་ཡི་ཆུ་བུར་བས་ཀྱང་མི་རྟག་
ན། ། ། དབུགས་འབྱུང་དབུགས་རྔུབ་གཉིད་ཀྱིས་ལོག་པ་ལས། ། སད་ཁོམ་
གང་ལགས་དེ་ནི་ངོ་མཚར་ཆེ། ། ཀྱེ་ཀྱེ་ཀྭ་ཡེ་གྲོགས་པོ་དག ། ཚེ་ནི་ཡུན་ཐུང་
ཤེས་བྱའི་རྣམ་པ་མང་།། ཚེ་ཡི་ཚད་ཀྱང་ཇི་ཙམ་མི་ཤེས་པས། ། དད་པ་ཆུ་ལ་
འོ་མ་ལེན་པ་ལྟར། ། རང་གི་འདོད་པ་རང་ལ་བླང་བར་གྱིས། ། ཀྱེ་ཀྱེ་ཀཱ་ཡེ་
གྲོགས་པོ་དག ། འཇིག་རྟེན་སྤྱོད་པ་དག་ལ་ཕར་བལྟས་ན། ། བྱས་པ་
ཐམས་ཅད་དོན་མེད་སྡུག་བསྔལ་རྒྱུ། ། ཅི་ལ་བསམས་ཀྱང་ཕན་པར་མི་འགྱུར་
བས། ། རང་གི་སེམས་ལ་ལྟ་བ་གོམས་པར་གྱིས། ། ། ཀྱེ་ཀྱེ་ཀཱ་ཡེ་གྲོགས་པོ་
དག ། ཚད་མ་བདུན་དང་བརྡ་སྤྲོད་རྣམ་པ་བཞི། ། མངོན་པ་དང་ནི་ཡོ་ག་
ཙ་རྱའི་ས། ། མདོ་སྡེ་དང་ནི་འདུལ་བ་མངོན་པ་དང་། ། གཞུང་དུ་བཀོད་པ་
མ་ལུས་ཐམས་ཅད་ཀུན། །མ་མཐོང་མ་མཉེན་མ་བཤད་མ་བྲིས་ཞེས། ། དེ་
ལ་གདུང་བ་མི་བསྐྱེད་བཞིན་བཟང་དག བླ་མའི་མན་ངག་ཅེས་བྱ་བདུད་
རྩིའི་རོ། ། གང་གིས་སེམས་མཉམ་འཇོག་པ་དེ་ཙམ་ཞིག ། ཡོངས་སུ་བཙལ་
གྱི་གཞུང་མང་ཅི་ཞིག་དགོས། ། ཐམས་ཅད་ཡིད་ནི་འཁྲུལ་པར་བྱེད་པའི་
རྒྱུ། ། འཁོར་བའི་གནས་འདི་ངེས་པ་མེད་པས་ན། ། ཕ་མ་ལ་སོགས་ཕ་མར་

མ་ངེས་པས། ། ཉེ་དུ་འབྲེལ་བ་དག་ལ་ཆགས་པ་སྤང་། ། དགྲྭ་ཡང་མ་ངེས་དེ་
ལ་སྡང་བ་སྤང་། ། ནད་མེད་ལང་ཚོ་ཕུན་སུམ་ཚོགས་པ་དང་། ། འདོད་ཡོན་
ལྔ་ལ་རང་བཞིན་གྱིས་ཆགས་སྤང༌། ། རྙེད་པ་དང་ནི་བཀུར་སྟི་གྲགས་པ་
དང་། ། རིགས་དང་རུས་དང་ཚིགས་སུ་བཅད་པ་སྤོང་། ། སློབ་མ་ཡང་སློབ་
ཆོས་ཀྱི་འབྲེལ་པ་སྤང་། ། ཀྱི་ཀྭ་ཡེ་གྲོགས་པོ་དག ། འཇིག་རྟེན་སྟག་སྦྲུལ་མེ་
དང་དུག་འདྲ་བར། ། བསམས་ནས་སྤངས་ཏེ་དབེན་པར་གནས་པར་བྱ། །
བུད་མེད་མཚན་ཉིད་སྐྱེས་པའི་མཚན་ཉིད་དང༌། ། སྨན་དང་གླང་ཆེན་བརྟག་
པའམ་གཟའ་སྐར་རྩིས། ། མཚོན་ཆ་བརྟག་པའམ་རྟ་དཔྱད་རང་
བཟོའམ། ། བསྟན་བཅོས་ངན་པ་སློབ་དང་ཀློག་པ་སྤང་། ། ཡུལ་ལ་མངོན་
དགའི་སེམས་ནི་བྱུང་བ་དང་། ། རྣམ་རྟོག་དེ་དག་རྣམས་ནི་བྱུང་བ་ན། །
བདག་ནི་ངེས་པར་འཆི་བ་དྲན་བྱས་ལ། ། འོག་ནས་འབྱུང་བའི་གཉེན་པོ་
རྣམས་ཀྱི་བཟློག ། རྣམ་རྟོག་མང་བ་དབུགས་བགྲངས་པ་ཡིས་གཞིལ། །
འདོད་ཆགས་སེམས་བྱུང་རྣམ་པར་རྟོག་པ་དེ། ། རང་བཞིན་མི་གཙང་ཀེང་
རུས་ལྟ་བས་བཟློག ། ཞེ་སྡང་ལ་ནི་བྱམས་པའི་ཆུ་ཡིས་གདང་། ། གཏི་མུག་
ལ་ནི་རྟེན་འབྲེལ་ལམ་གྱིས་སོ། ། མི་གཙང་བ་དང༌བྱམས་པ་རྟེན་འབྲེལ་
གྱི། ། མན་ངག་བླ་མའི་ཞལ་ནས་བྱུང་བཞིན་བྱ། ། འཁོར་བ་ལས་ཡིད་ངེས་
པར་འབྱུང་བར་བྱེད་པ་ཞེས་བྱ་བའི་གླུ་སློབ་དཔོན་ཆེན་པོ་དཔལ་མར་མེ་མཛད་
ཡེ་ཤེས་ཀྱི་ཞལ་སྔ་ནས་མཛད་པ་རྫོགས་སོ། །
རྒྱ་གར་གྱི་མཁན་པོ་དེ་ཉིད་དང་། ཞུས་ཆེན་གྱི་ལོ་ཙཱ་བ་རྒྱ་བརྩོན་སེང་
གིས་བི་ཀྲ་མ་ཤི་ལའི་གཙུག་ལག་ཁང་དུ་བསྒྱུར་བའོ། །
སླད་ནས་བླ་མ་དེ་ཉིད་དང་། ལོ་ཙཱ་བ་ཚུལ་ཁྲིམས་རྒྱལ་བས་བཅོས་ཤིང་
གཏན་ལ་ཕབ་པའོ།། །།

 སྤྱོད་གླུ།
རྒྱ་གར་སྐད་དུ། ཙཱརྱ་གཱི་ཏི། བོད་སྐད་དུ། སྤྱོད་པའི་གླུ་འཕགས་
པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། ། དཔལ་རྡོ་རྗེ་གདན་ལ་
ཕྱག་འཚལ་ལོ། ། གཟུགས་བརྙན་ཅི་འདྲ་འགྲོ་བ་སྲིད་པ་དེ་འདྲ་སྟེ། ། རང་
གི་ངོ་བོ་བརྟགས་ན་རང་བཞིན་ཡོད་མ་ཡིན། ། རང་གི་ངོ་བོ་གཟུགས་བརྙན་
འདྲ་ཤེས་མ་སྐྱེས་པས། ། ཀྭ་ཡེ་རྨོངས་པའི་སེམས་ཁྱོད་མི་ཤེས་མ་བྱེད་ཅིག
། དྲི་མེད་མཁའ་དང་རྒྱས་པའི་ནོར་བུ་མེ་ལོང་ལ། ། དེ་ལ་གསལ་བར་སྣང་བ་
བདག་དང་འགྲོ་བ་ཀུན། ། དེ་ལྟར་བྱིས་པ་རང་གི་གཟུགས་བརྙན་ལ་འཁྲུལ་
ལྟར། ། བདག་གཞན་འབྱེད་པའི་འཁྲུལ་པོ་ལ་ནི་ཅི་ཕྱིར་གནས། ། གང་གི་
གཟུགས་བརྙན་ལ་ནི་རྟག་པར་ཤེས་ཤིང་རྟོགས། ། དེ་ནི་ཕྱུགས་དང་འདྲ་སྟེ་
གྲིབ་མ་ལ་རྒོལ་ཡིན། ། དཀྱིལ་འཁོར་འཁོར་ལ་བསྒོམ་པ་བརྟན་པར་བྱ་བ་
སྟེ། ། དེ་ཉིད་ཤེས་པའི་རྣལ་འབྱོར་པ་ཡིས་དེར་མི་གནས། ། མཚོན་པར་བྱ་
བ་མཆོག་ཏུ་བདེ་ཆེན་གཅེས་པ་སྟེ། ། དཀྱིལ་འཁོར་དེ་ལ་བསྡུས་ཏེ་བསྟན་པར་
བྱ་བ་ཡིན། ། ཁྱེད་ཀྱིས་བརྟགས་ཤིང་བསྐྱེད་པའི་ཚུལ་ནི་གང་ཡིན་པ། ། དེ་
ལ་དེ་ཉིད་རང་བཞིན་ཡིན་པར་ཇི་ལྟར་སེམས། ། ཇི་སྲིད་དེ་ཉིད་རང་བཞིན་
ཡོངས་སུ་མ་ཤེས་པ། ། དེ་སྲིད་བྱང་ཆུབ་བླ་ན་མེད་པ་ཇི་ལྟར་གྲུབ། ། རྣམ་
རྟོག་སྤྲོས་པ་མ་ལུས་དངོས་པོ་མེད་པ་སྟེ། ། དེ་དག་མཆོག་ཏུ་བདེ་བ་ཆེན་པོའི་
རང་བཞིན་ཡིན། ། འཇིག་རྟེན་ཆོས་བརྒྱད་དག་ལ་སེམས་ནི་མཉམ་པ་
དང་། ། ཏིང་ངེ་འཛིན་གྱི་ཚོགས་ལ་གནས་པར་འགྱུར་བར་གྱིས། ། གནས་
ནས་ཤིན་ཏུ་རྣམ་པར་དག་པར་འགྱུར་བ་སྟེ། ། སྤྲོས་པ་སྤྱོད་པ་མ་ལུས་ཡོངས་

སུ་སྤོང་བ་ཡིན། ། རྣམ་པར་རྟོག་པ་སྣ་ཚོགས་ཀྱིས་ནི་དངོས་གང་བསྐྱེད། །
དེ་ནི་མཆོག་ཏུ་རྣམ་པར་དག་པའི་རང་བཞིན་མིན། ། སྤྲོས་པ་དང་ནི་རྣམ་
རྟོག་མ་ལུས་ཡོད་མིན་པ། ། དེ་ནི་དེ་བཞིན་ཉིད་དེ་མཆོག་ཏུ་རྣམ་དག་
དངོས། ། དེ་བཞིན་ཉིད་ཀྱི་ཏིང་འཛིན་མེ་ཆེན་འབར་བ་སྟེ། ། ཉོན་མོངས་
སོག་མ་མ་ལུས་སྲེགས་པར་བྱེད་པ་ཡིན། ། གང་ཚེ་འཇིག་རྟེན་ཡོངས་སུ་ཤེས་
པར་གྱུར་པ་ན། ། དེ་ཚེ་འགྲོ་བ་ཐམས་ཅད་ནམ་མཁའ་བཞིན་དུ་འགྱུར། །
འགྲོ་བའི་རང་བཞིན་མཁའ་འདྲ་བ་ལ་མི་འཁྲུལ་ཅིང་། ། རྣམ་རྟོག་རབ་རིབ་
ཀྱིས་རྨོངས་ལྡོངས་པར་མ་བྱེད་ཅིག ། འགྲོ་བ་སྔོན་ཆད་ཅི་འདྲ་ཕྱིས་ཀྱང་དེ་
འདྲ་སྟེ། ། སྔ་ཕྱི་དག་དང་ངར་ལ་ཁྱད་པར་ཡོད་མ་ཡིན། ། རབ་རིབ་ཅན་
གྱིས་ཇི་ལྟར་མཁའ་ལ་སྐྲ་མཐོང་དང་། ། རྣམ་རྟོག་རབ་རིབ་འཇིག་རྟེན་མཐོང་
ལ་ཁྱད་པར་མེད། ། རྣམ་རྟོག་རང་བཞིན་མཁའ་དང་མཉམ་པའི་རང་བཞིན་
དུ། ། བརྟགས་པའི་རང་བཞིན་མ་ལུས་པ་དག་བསྒོམ་པར་གྱིས། ། སྡིག་པའི་
རྣམ་སྨིན་ཆོམ་རྐུན་འཇིགས་པ་མཐོང་བ་ཡིས། ། ཀྭ་ཡེ་ཚུལ་ཁྲིམས་ནོར་ཆེན་
བསྲུང་ཕྱིར་མེལ་ཚེ་བྱོས། ། སྲི་ཅི་མཚན་རིང་དག་ལ་གཏི་མུག་གཉིད་ལོག་
གིས། ། ཀྭ་ཡེ་སེམས་ནི་བག་མེད་མ་བྱེད་མེལ་ཚེ་བྱོས། ། ཉི་མ་མེད་ན་ཉིན་མོ་
ཡོད་པ་མིན་པ་ལྟར། ། ཚུལ་ཁྲིམས་ནོར་དང༌ བྲལ་ལ་བསམ་གཏན་ག་ལ་
ཡོད། ། གཉིད་ལོག་པ་ཡི་ཁང་པར་ཆོམ་རྐུན་ཞུགས་པ་ཡིས། །ཀྭ་ཡེ་ཁྱོད་ཀྱི་
ཚུལ་ཁྲིམས་ནོར་ཆེན་ཕྱོགས་ས་རེ། ། སྐད་ཅིག་ཙམ་ཡང་བྱ་བ་ངན་ལ་མི་
ཆགས་པར། ། དེ་ཉིད་ཉི་མ་མ་ཤར་བར་དུ་མེལ་ཚེ་བྱོས། ། ཇི་སྲིད་དེ་ཉིད་ཉི་
མ་དག་ནི་ཤར་བ་ན། ། དེ་སྲིད་སྲིད་པ་ནོར་བུ་བཞིན་དུ་ཅི་དགའ་སྤྱོད། །
བདག་ནི་གང་ཡིན་འགྲོ་བ་ཁྱེད་རྣམས་དེ་ཡིན་ཏེ། ། རང་བཞིན་འབྱེད་པའི་
རང་གི་གནོད་པ་མ་བྱེད་ཅིག ། རྣམ་རྟོག་ནང་གི་གནོད་པ་འདི་ནི་གཞོམ་བྱ་
སྟེ། ། སྦྲུལ་གདུགས་ལྟ་བུ་དེ་ནི་བདུད་རྩིའི་རོས་ཞེ་(རོ་ཞེས་)བྱ། ། ནང་གི་

གནོད་པ་སྦྲུལ་གདུག་མགོ་མངས་ལྟ་བུ་སྟེ། ། འགྲོ་བ་མ་ལུས་སྣ་ཚོགས་རྟོག་
པར་ཤེས་ནས་ནི། ། དེ་བཞིན་ཉིད་དུ་བདུད་རྩི་ཆེན་པོའི་རོ་ཞེས་བྱ། ། རྣལ་
འབྱོར་ཆེན་པོའི་སེམས་ཀྱི་ངལ་སོའི་གནས་གང་ཡིན། ། བདུད་རྩི་ཆེན་པོའི་རོ་
ནི་རྟག་ཏུ་བཏུ་བྱས་ན། ། བདེ་བ་ཆེན་པོའི་མྱ་ངན་འདས་མཆོག་ཤེས་པར་
འགྱུར། ། གཅེར་བུ་སྦྱིན་སྲེག་བྱེད་པ་བྲམ་ཟེ་མ་ཡིན་ཞིང་། ། རལ་པ་འཛིན་
པ་དང་ནི་རིགས་དང་རྒྱུད་ཀྱིས་མིན། ། གང་ཞིག་ལུས་དང་ངག་དང་ཡིད་ནི་
ཡོངས་དག་ནི། ། དེ་ལྟ་བུ་ནི་བྲམ་ཟེ་ཡིན་པར་སངས་རྒྱས་གསུངས། ། སྡིག་
པ་བཅུ་པོ་གང་ཡིན་པ་ནི་སྤང་བྱ་ཞིང་། ། དགེ་བ་བཅུ་པོ་ཡོན་ཏན་སྟོབས་དང་
ལྡན་པར་བྱ། ། དམན་པའི་རིགས་སུ་སྐྱེས་ཀྱང་འདི་ནི་གང་གི་ཚེ། ། མ་ཤི་
བར་དུ་ཆོས་མ་ཡིན་པ་སྤྱད་མི་བྱ། ། བཟོད་པའི་ཆོས་འཛིན་པ་ཡི་ཁྲོ་བ་ལས་
རྒྱལ་ཞིང༌། ། ཡུལ་གྱི་བདེ་བ་འདོད་པ་མ་ལུས་སྤང་བར་བྱ། ། བདེ་བའི་ཆོས་
ཀྱི་མཚོ་ལ་རྟག་ཏུ་ཁྲུས་བྱ་ཞིང༌། ། འདུན་པའི་སྐྱོན་དང་འཇིགས་དང་གཏི་
མུག་བསྐྱེད་མི་བྱ། ། ཡང་དང་ཡང་དུ་ཀེང་རུས་བཞོན་པ་ལ་བཞོན་ཅིང༌། །
རྟག་ཏུ་མི་གཙང་འཛག་པ་རྨོངས་པས་མ་ཚོར་རམ། ། འདོད་དང་གཏི་མུག་
ངན་འགྲོའི་ལམ་ནི་སྤང་བྱ་ཞིང་། ། ཀྭ་ཡེ་སེམས་ཁྱོད་རང་གི་དྲི་མ་བཀྲུ་བར་
བགྱིས། ། གུས་པས་བླ་མ་དམ་པའི་ཆུ་མིག་བསྟེན་བྱ་ཞིང་། །གཏི་མུག་ཆེན་
པོའི་དྲི་མས་གང་གོས་ཟད་པར་བྱ། ། བླ་མའི་མན་ངག་དེ་ཉིད་དྲི་མེད་ཆུ་ཡིན་
པས། ། དེ་བླངས་ནས་ནི་རང་ཉིད་བཀྲུ་བར་ཤེས་པར་བྱ། ། སེམས་ཁྱོད་
ཡོངས་སུ་གོ་བར་གྱིས་ལ་རང་ལ་ནི། ། ཡོངས་སུ་ལྟ་ཞིང་གཏི་མུག་དྲི་མ་ཆེན་པོ་
སྦྱོངས། ། མི་ནི་གང་ཞིག་ཐུབ་པའི་ཆོས་གཏམ་མི་མཉན་པ། ། དེ་ནི་ཆུ་དང་
ནགས་ཀྱི་མི་དང་མཉམ་པ་ཡིན། ། ངེས་པར་འཇིག་རྟེན་མ་འོངས་ཕ་རོལ་འགྲོ་
བས་ན། ། ཐུབ་པའི་ཆོས་ཀྱི་གཏམ་ནི་མཉན་པར་བྱ་བ་ཡིན། ། ཐུབ་པའི་
ཆོས་ཐོས་ནས་ནི་ཆོས་མིན་གནས་མི་བྱ། ། མནར་མེད་འགྲོ་ལ་ལུས་ཀྱང་གཟུང་

བར་མི་ནུས་པས། ། ཆོས་ཐོས་ནས་ནི་ཆོས་ཀྱི་དོན་བཞིན་གང་སྒོམ་པ། །
དེས་ནི་བདེ་བར་མཐོ་རིས་ཐར་པའི་འབྲས་བུ་ཐོབ། ། གཏི་མུག་མུན་ནག་དག་
ལ་ཆོས་ནི་སྒྲོན་མ་སྟེ། ། སྲིད་པའི་མཚོ་ལས་སྒྲོལ་བར་བྱེད་པའི་གཟེངས་ཡིན་
ནོ། ། སློབ་དཔོན་ཆེན་པོ་དཔལ་མར་མེ་མཛད་ཡེ་ཤེས་ཀྱིས་མཛད་པའི་ཚུལ་
ཁྲིམས་ཀྱི་སྤྱོད་པ་གླུར་བླངས་པ་རྫོགས་སོ།
པཎྜི་ཏ་བཛྲ་ཎི་དང་། ལོ་ཙཱ་བ་དགེ་སློང་ཆོས་ཀྱི་ཤེས་རབ་ཀྱིས་བསྒྱུར་
ཅིང་ཞུས་ཏེ་གཏན་ལ་ཕབ་པའོ། ། ། །

ལྟ་གླུ།
རྒྱ་གར་སྐད་དུ། དྷརྨ་དྷཱ་ཏུ་ས་ར་གཱི་ཏི། བོད་སྐད་དུ། ཆོས་ཀྱི་
དབྱིངས་སུ་ལྟ་བའི་གླུ། ། ཐམས་ཅད་མཁྱེན་པ་ལ་ཕྱག་འཚལ་ལོ། ། གང་ཞིག་
ཀུན་ཏུ་མ་ཤེས་ན། ། སྲིད་པ་གསུམ་དུ་རྣམ་འཁོར་བ། ། སེམས་ཅན་ཀུན་ལ་
ངེས་གནས་པའི། ། ཆོས་ཀྱི་དབྱིངས་ལ་ཕྱག་འཚལ་ནས། ། ཆོས་དབྱིངས་ལྟ་
ཞིང་གཞན་མིན་པ། ། དེ་དག་རིམ་བཞིན་བརྗོད་པར་བྱ། ། ཟབ་ཞི་སྤྲོས་བྲལ་
དེ་བཞིན་ཉིད། ། འོད་གསལ་འདུས་མ་བྱས་པ་གང་། ། མ་སྐྱེས་མ་འགགས་
གཟོད་ནས་དག ། རང་བཞིན་མྱ་ངན་འདས་པ་ཡི། ། ཆོས་དབྱིངས་མཐའ་
དང་དབུས་མེད་པ། ། བློ་མིག་ཞིབ་མོ་རྟོག་བྲལ་བ། ། བྱིང་རྒོད་རབ་རིབ་
མེད་པས་བལྟ། ། གང་ཞིག་འཁོར་བའི་རྒྱུར་གྱུར་པ། ། དེ་ཉིད་སྦྱང་བ་བྱས་
པ་ལས། ། དག་པ་དེ་ནི་མྱ་ངན་འདས། ། ཆོས་ཀྱི་སྐུ་ཡང་དེ་ཉིད་དོ། ། ཇི་
ལྟར་འོ་མ་དང་འདྲེས་པས། ། མར་གྱི་སྙིང་པོ་མི་སྣང་བ། ། དེ་བཞིན་ཉོན་
མོངས་དང་འདྲེས་པས། ། ཆོས་ཀྱི་དབྱིངས་ཀྱང་མི་མཐོང་ངོ༌། ། ཇི་ལྟར་འོ་
མ་རྣམ་སྦྱངས་པས། ། མར་གྱི་སྙིང་པོ་དྲི་མེད་འགྱུར། ། དེ་བཞིན་ཉོན་མོངས་
རྣམ་སྦྱངས་པས། ། ཆོས་དབྱིངས་ཤིན་ཏུ་དྲི་མེད་འགྱུར། ། ཇི་ལྟར་མར་མེ་
བུམ་ནང་གནས། ། ཅུང་ཞིག་སྣང་བར་མི་འགྱུར་བ། ། དེ་བཞིན་ཉོན་མོངས་
བུམ་ནང་གནས། ། ཆོས་ཀྱི་དབྱིངས་ཀྱང་མི་མཐོང་ངོ་། ། ཕྱོགས་ནི་གང་དང་
གང་དག་ནས། ། བུམ་པའི་བུ་ག་གཏོང་གྱུར་པ། ། དེ་དང་དེ་ཡི་ཕྱོགས་ཉིད་
ནས། ། འོད་ཀྱི་རང་བཞིན་འབྱུང་བར་འགྱུར། ། གང་ཚེ་ཏིང་འཛིན་རྡོ་རྗེ་
ཡིས། ། བུམ་པ་དེ་ཉིད་བཅག་གྱུར་པ། ། དེ་ཚེ་དེ་ནི་ནམ་མཁའ་ཡི། །

མཐར་ཐུག་བར་དུ་སྣང་བར་བྱེད། ། ཆོས་ཀྱི་དབྱིངས་ནི་སྐྱེ་མ་ཡིན། ། ནམ་
ཡང་འགག་པར་འགྱུར་བ་མེད། ། དུས་རྣམ་ཀུན་ཏུ་ཉོན་མོངས་མེད། ། ཐོག་
མ་བར་མཐའ་དྲི་མ་བྲལ། ། ཇི་ལྟར་རིན་ཆེན་བཻཌཱུརྱ། ། དུས་རྣམ་ཀུན་ཏུ་
འོད་གསལ་ཡང་། ། རྡོ་ཡི་ནང་ན་གནས་གྱུར་ན། ། དེ་ཡི་འོད་ནི་གསལ་མ་
ཡིན། ། དེ་བཞིན་ཉོན་མོངས་ཀྱིས་བསྒྲིབས་པའི། ། ཆོས་དབྱིངས་ཤིན་ཏུ་དྲི་
མེད་པས། ། འཁོར་བར་འོད་ནི་གསལ་མ་ཡིན། ། ཇི་ལྟར་སྦྱིན་པས་གཡོགས་
གྱུར་པ། ། སོ་བ་འབྲས་ཉིད་མི་འདོད་ལྟར། ། དེ་བཞིན་ཉོན་མོངས་ཀྱིས་
གཡོགས་པས། ། དེ་ནི་སངས་རྒྱས་ཤེས་མི་བརྟག ། ཇི་ལྟར་སྦྱིན་པ་ལས་
གྲོལ་ན། ། འབྲས་ཉིད་སྣང་བར་འགྱུར་བ་ལྟར། ། དེ་བཞིན་ཉོན་མོངས་ལས་
གྲོལ་ན། ། ཆོས་ཀྱི་སྐུ་ཉིད་རབ་ཏུ་གསལ། ། ཇི་ལྟར་སྦྲུམ་མའི་ལྟོ་ན་བུ། །
ཡོད་ཀྱང་མཐོང་བ་མ་ཡིན་པ། ། དེ་བཞིན་ཉོན་མོངས་ཀྱིས་གཡོགས་པའི། །
ཆོས་ཀྱི་དབྱིངས་ཀྱང༌ མཐོང༌ མ་ཡིན། ཆོས་དབྱིངས་གང་ཕྱིར་བདག་མ་
ཡིན། ། བུད་མེད་མ་ཡིན་སྐྱེས་མ་ཡིན། ། གཟུང་བ་ཀུན་ལས་རྣམ་གྲོལ་
བས། ། ཇི་ལྟར་འཛིན་པ་རྟག་པར་བྱ། ། མི་གཙང་མི་རྟག་སྡུག་བསྔལ་
ཞེས། ། བྱ་བ་གསུམ་པོས་སེམས་སྦྱོང་ཞེས། །སྟོང་པ་ཉིད་ནི་སྟོན་པའི་
མདོ། ། རྒྱལ་བས་ཇི་སྐད་གསུངས་པ་སྟེ། ། དེ་དག་ཀུན་གྱིས་ཉོན་མོངས་
ལྡོག ། ཁམས་དེ་ཉམས་པར་བྱེད་མ་ཡིན། ། མཆོག་ཏུ་སེམས་ཞི་སྦྱོང་བྱེད་
པའི། ། ཆོས་ནི་རང་བཞིན་མེད་པ་ཡིན། ། ཇི་ལྟར་རི་བོང་མགོ་བོའི་རྭ། །
བརྟགས་པ་ཉིད་དེ་མེད་པ་ལྟར། ། དེ་བཞིན་ཆོས་རྣམས་ཐམས་ཅད་ཀྱང་། །
བརྟགས་པ་ཉིད་དེ་ཡོད་མ་ཡིན། ། ཕྲ་རབ་རྡུལ་གྱིས་ངོ་བོ་ཡིས། ། གླང་གི་རྭ་
ཡང་དམིགས་མ་ཡིན། ། ཇི་ལྟར་སྔོན་བཞིན་ཕྱིས་དེ་བཞིན། ། དེ་ལ་ཇི་ཞིག་
བརྟག་པར་བྱ། ། བརྟེན་ནས་འབྱུང་བར་འགྱུར་པ་དང་། ། བརྟེན་ནས་
འགག་པར་འགྱུར་བ་དང་། ། གནས་པ་དག་ཀྱང་ཡོད་མིན་ན། ། བྱིས་པ་ཇི་

ལྟར་རྟོག་པར་བྱེད། ། ཆོས་དབྱིངས་རང་བཞིན་ནམ་མཁའ་ཡི། ། ཁམས་
ལྟར་རྒྱུ་མེད་རྐྱེན་མེད་དེ། ། སྐྱེ་དང་རྒ་དང་གནས་པ་དང་། ། འཇིག་པ་མེད་
པ་འདུས་མ་བྱས། ། སངས་རྒྱས་ཆོས་དབྱེར་མེད་པ་དང་། ། དེ་རིགས་དེ་
བཞིན་ཐོབ་པ་དང༌། ། བརྫུན་མེད་བསླུ་མེད་འཚེ་མེད་པས། ། གདོད་ནས་
རང་བཞིན་ཞི་ཉིད་དོ། ། གང་ཕྱིར་དེ་ནི་རྒྱ་མཚོ་ལྟར། ། སྒྲ་དང་དཔེ་དང་བླ་
རྣམས་ཀྱིས། ། གཏིང་དང་ཕ་རོལ་མི་རྙེད་པ། ། དེ་ཕྱིར་རབ་ཏུ་ཟབ་པ་
ཉིད། ། ཆོས་ཀྱི་དབྱིངས་ལ་དབྱེར་མེད་ཕྱིར། ། ལྟ་བ་ཐ་དད་རུང་མ་
ཡིན། ། འོན་ཀྱང་བློ་ཡི་བྱེ་བྲག་གིས། ། ལྟ་བ་ཐ་དད་ཅུང་ཟད་བརྗོད། །
དབུ་མ་ཉིད་དུ་སྨྲ་བ་རྣམས། ། དེ་དོན་བདེན་པ་གཉིས་སུ་འདོད། ། ཀུན་
རྫོབ་དང་ནི་དོན་དམ་མོ། ། བདེན་གཉིས་རྣམ་དབྱེ་ཤེས་པ་དག ། ཐུབ་
པའི་བཀའ་ལ་མི་རྨོངས་ཏེ། ། དེ་དག་མ་ལུས་ཚོགས་བསགས་ནས། ། ཕུན་
ཚོགས་ཕ་རོལ་འགྲོ་བ་ཉིད། ། བདག་དང་བདག་གི་རྟག་ཆད་དང་། ཉོན་
མོངས་རྣམས་བྱང་རྒྱུ་འབྲས་དང་། ། གཟུང་དང་འཛིན་པར་གང་སྤྲོས་པ། །
འདི་ནི་ཀུན་རྫོབ་བདེན་པའོ། སྟོང་ཉིད་བདག་མེད་ཞི་བ་གང་། ། སྤྲོས་པ་
རྣམས་ཀྱི་མ་གོས་པ། ། ཐ་དད་དོན་མིན་རྣམས་མི་རྟོག ། འདི་ནི་དོན་དམ་
བདེན་པའོ། ། ཡང་དག་ཡང་དག་མ་ཡིན་དང་། ། རྣམ་གྲངས་རྣམ་གྲངས་མ་
ཡིན་པས། ། དེ་གཉིས་སོ་སོར་དབྱེ་བ་བྱས། ། བཏགས་ཙམ་སྣང་གྲགས་
དངོས་པོ་དང་། ། ཐ་སྙད་འཁྲུལ་པ་སྒྱུ་མ་དང༌། ། ཀུན་རྫོབ་ཉིད་ནི་རྣམ་
གྲངས་སོ། ། སྟོང་པ་ཉིད་དང་ཡང་དག་མཐའ། ། མཚན་མ་མེད་དང་དོན་
དམ་དང་། ། ཆོས་ཀྱི་དབྱིངས་ནི་རྣམ་གྲངས་སོ། ། གང་ཕྱིར་སྒྲིབ་པ་ཀུན་
རྫོབ་སྟེ། ། འགྱུར་བ་མེད་ཕྱིར་དོན་དམ་མོ། ། ཡང་དག་ཡང་དག་མ་ཡིན།
པའི། ། ཤེས་པ་གཉིས་ཕྱིར་བདེན་པ་གཉིས། ། ཡང་དག་ཤེས་པ་མེད་ཅེ་
ན། ། བདེན་ཏེ་ཐ་སྙད་ཙམ་དུ་ཡོད། ། དེ་ཉིད་ཚོལ་ལ་ཐོག་མར་ནི། །

ཐམས་ཅད་ཡོད་ཅེས་བརྗོད་པར་བྱ། ། དོན་དམ་རྟོགས་ཤིང་ཆགས་པ་
མེད། ། ཕྱིས་ནི་རྣམ་པར་དབེན་དོན་ཉིད། ། བདེན་གཉིས་གཅིག་དང་ཐ་
དད་མིན། ། ཉེས་པ་བཞི་བཞི་གསུངས་ཕྱིར་རོ། ། གཅིག་དང་ཐ་དད་གང་
རྟོག་པ། ། དེ་ནི་ཚུལ་མིན་ཞུགས་པ་ཡིན། ། དངོས་པོར་ཁས་ལེན་ཡོད་ན་
ནི། ། འདོད་ཆགས་ཞེ་སྡང་མི་བཟད་འབྱུང༌། ། ལྟ་བ་མ་རུངས་ཡོངས་སུ་
འཛིན། ། དེ་ལས་བྱུང་བ་རྩོད་པར་འགྱུར། ། དམིགས་པའི་འདུ་ཤེས་ཅན་ལ་
ནི། ། ཐོབ་པ་མེད་ཅིང་མངོན་རྟོགས་མེད། ། རྗེས་མཐུན་བཟོད་པའང་ཡོད་
མིན་ན། ། མྱ་ངན་འདས་པའང་སྨོས་ཅི་དགོས། ། སྟོང་པ་ཉིད་ལ་ལྟ་ཉེས་
ན། ། ཤེས་རབ་ཆུང་ལྡན་ཕུང་བར་འགྱུར། ། ཇི་ལྟར་སྦྲུལ་ལ་གཟུང་ཉེས་
དང་། ། རིག་བསྔགས་ལོག་པར་བསྒྲུབས་པ་བཞིན། ། རྒྱལ་བ་ཀུན་གྱིས་སྟོང་
ཉིད་ནི། ། ལྟ་ཀུན་ངེས་པར་འབྱིན་པར་གསུངས། ། གང་དག་སྟོང་པ་ཉིད་ལྟ་
བ། ། དེ་དག་བསྒྲུབ་ཏུ་མེད་པར་གསུངས། ། གང་དག་རང་དངོས་གཞན་
དངོས་ཀྱི། ། དངོས་དང་དངོས་མེད་ཉིད་མཐོང་བ། ། དེ་དག་སངས་རྒྱས་
བསྟན་པ་ལ། ། ཡང་དག་མཐོང་བ་མ་ཡིན་ནོ། ། མེད་པ་ཡོད་པའི་ཟླས་
དྲངས་ཏེ། ། ཡོད་པའང་མེད་པའི་ཟླས་དྲངས་པས། ། དེ་ཕྱིར་མེད་པར་
བརྗོད་མི་བྱ། ། ཡོད་པ་ཉིད་དུའང་མི་བརྟག་གོ ། ཡོད་པ་པ་ནི་བདེ་འགྲོར་
འགྲོ ། མེད་པ་པ་ནི་ངན་འགྲོར་འགྲོ ། ཡང་དག་ཇི་བཞིན་ཡོངས་ཤེས་
ཕྱིར། ། གཉིས་ལ་མི་བརྟེན་ཐར་པར་འགྱུར། ། ཚུལ་གཉིས་ཤིང་རྟ་ཞོན་ནས་
སུ། ། རིགས་པའི་སྲབ་སྐྱོབས་འཇུག་བྱེད་པ། ། དེ་དག་དེ་ཕྱིར་ཇི་བཞིན་
དོན། ། ཐེག་པ་ཆེན་པོ་པ་ཉིད་འཐོབ། ། གཟུགས་སོགས་ཇི་ལྟར་སྣང་བ་
ནས། ། བདེ་གཤེགས་བར་གྱི་ཆོས་རྣམས་ཀུན། ། རི་བོང་བ་ལང་རྭ་ཡི་
དཔེས། ། དབུ་མ་ཉིད་དུ་གོམས་པར་བྱ། ། ཡོད་མིན་མེད་མིན་ཡོད་མེད་
མིན། ། གཉིས་མིན་བདག་ཉིད་དུ་ཡང་མེད། ། མཐའ་བཞི་ཡང་ནི་ངེས་གྲོལ་

བས། ། དེ་ཉིད་དབུ་མར་མཁས་རྣམས་བཞེད། ། དབུ་མ་མཐའ་ལས་རྣམ་
གྲོལ་ན། ། མཐའ་དང་བྲལ་ཕྱིར་དབུ་མའང་མེད། ། མཐའ་དབུས་མེད་པར་
གང་ལྟ་བ། ། དེ་ཡི་ཡང་དག་ལྟ་བ་སྟེ། ། བླ་ན་མེད་པའི་ལྟ་བ་ཡིན། ། བློ་
ལྡན་རྣམས་ཀྱི་རྟག་ཏུ་བསྒོམ། ། གང་ཞིག་ལྟ་བ་དེར་ཞུགས་པ། ། དེས་ནི་
ཐམས་ཅད་མཁྱེན་པ་ཐོབ། ། རྣམ་རིག་ཙམ་དུ་སྨྲ་བ་རྣམས། ། ངོ་བོ་ཉིད་ནི་
གསུམ་དུ་འདོད། ། ཀུན་བརྟགས་གཞན་དབང་ཡོངས་གྲུབ་བོ། ། རྟག་དང་
རྒྱུ་ལས་སྐྱེ་བ་དང༌། ། མི་འགྱུར་ཕྱིར་ན་གོ་རིམ་བཞིན། ། རྣམ་པར་རྟོག་པ་
གང་གང་གིས། ། དངོས་པོ་གང་གང་རྣམ་བརྟགས་པ། ། དེ་ཉིད་ཀུན་ཏུ་རྟག་
པ་ཡི། ། ངོ་བོ་ཉིད་དེ་དེ་མེད་དོ། ། གཞན་གྱི་དབང་གི་ངོ་བོ་ཉིད། ། རྣམ་
རྟོག་ཡིན་ཏེ་རྐྱེན་ལས་བྱུང༌། ། གྲུབ་ནི་དེ་ལ་སྔ་མ་པོ། ། རྟག་ཏུ་མེད་པར་གྱུར་
པ་གང་། ། ཡོད་དང་མེད་པའི་མཐའ་གཉིས་ཀྱིས། ། དེ་ཕྱིར་དེ་ཉིད་གཞན་
དབང་ལས། ། གཞན་མིན་གཞན་མ་ཡིན་པའང་མིན། ། མི་རྟག་ལ་སོགས་
བཞིན་དུ་བརྗོད། ། ཆུ་ཤེལ་བཻཌཱུརྱ་ཡི་དཔེས། ། ངོ་བོ་ཉིད་གསུམ་ཤེས་པར་
བྱ། ། བདག་དང་ཆོས་སུ་བརྟགས་པ་དང་། ། རྣམ་པར་དག་དང་མ་དག་
དང༌། ། འགྱུར་མེད་ཕྱིན་ཅི་མ་ལོག་པ། ། རིམ་བཞིན་རེ་རེའང་གཉིས་གཉིས་
སོ། ། བློ་གྲོས་བཟང་པོ་ཐམས་ཅད་ནི། ། ནང་སེམས་པ་ལ་བརྩོན་པ་
ཡིན། ། གཟུང་དང་འཛིན་པ་ལས་གྲོལ་བའི། ། རྣམ་ཤེས་དམ་པའི་དོན་དུ་
ཡོད། ། ཆོས་རྣམས་གང་ཡང་སྐྱེ་བ་དང་། ། འགག་པ་ཅུང་ཟད་ཡོད་མིན་
ཏེ། ། ཤེས་པ་འབའ་ཞིག་ཁོ་ན་ནི། ། སྐྱེ་བ་དང་ནི་འགག་པར་འགྱུར། །
ཡོད་མིན་ཆོས་རྣམས་དེ་དག་སྣང་། ། བེམ་པོ་ལས་མིན་གཞན་ལས་མིན། །
མེད་པ་ལས་མིན་ཉེས་གཉིས་ཕྱིར། ། དེ་ཕྱིར་ཤེས་པའི་བདག་ཉིད་ཡོད། །
རྣམ་ཤེས་བེམ་པོའི་རང་བཞིན་ལས། ། བཟློག་པར་རབ་ཏུ་སྐྱེ་བར་འགྱུར། །
བེམ་མིན་རང་བཞིན་གང༌ ཡིན་པ། ། དེ་འདིར་བདག་ཉིད་རིག་པར་

འདོད། ། ནམ་མཁའ་ས་རླུང་ཉི་མ་དང་། ། རྒྱ་མཚོ་ཕྱོགས་འབབ་ཆུ་(བོ་
བཞིན་)ནི། ། ནང་གི་ཤེས་པ་ཡང་དག་གི ། ཆ་ཡིན་ཕྱི་རོལ་ལྟར་སྣང་
ངོ༌། ། གསལ་བའི་རང་བཞིན་དུ་སྣང་བས། ། དེ་དག་འབྲེལ་བ་ལྐོག་གྱུར་
མིན། ། གང༌ དང༌ འབྲེལ་པས་གང་རིག་པ། ། དེ་ཡིས་རིག་བྱ་དེ་རིག་
འགྱུར། ། རལ་གྲིའི་སོ་དང་སོར་རྩེ་བཞིན། ། བློ་ཡིས་རང་འཛིན་དོར་ཞེ་
ན། ། རང་ཉིད་སྣང་བ་དོར་མིན་པར། ། དགོངས་པ་ངེས་པར་འབྲེལ་ལས་
གསུངས། ། དེ་ཕྱིར་བློ་ཡི་མཚན་ཉིད་ནི། ། རང་རིག་པར་ནི་གྲུབ་པ་
ཡིན། ། དེ་ཉིད་རྟོགས་པར་དཀའ་བས་ན། ། འདི་ཡི་ངོ་བོ་སྤྱདམི་ནུས། །
རང་རིག་དེ་ཡང་ཕྲ་བའི་ཕྱིར། ། སངས་རྒྱས་རྣམས་ཀྱི་ཕྲ་བར་གཟིགས། །
རང་ལ་གནས་ཀྱང་བདག་འདྲ་བས། ། རྨོངས་པའི་ཕྱིར་ན་མཐོང་བ་མེད། །
གསལ་དང་བློ་ནི་བདག་ཉིད་ཀྱི། ། འབྲེལ་བ་ཡོད་ཕྱིར་བློ་ཙམ་ཡིན། ། ཤེས་
པའི་རང་བཞིན་བདེན་པ་སྟེ། ། རྣམ་པ་བརྫུན་ཞིང་འཁྲུལ་པ་ཡིན། ། སེམས་
ནི་རྣམ་པར་བསླད་པའི་ཕྱིར། ། གཅིག་ཉིད་གཉིས་སུ་སྣང་བ་ཡིན། ། གཟུང་
དང་འཛིན་པའི་དབྱེ་བ་ལས། ། ཤིན་ཏུ་མཁས་པ་ཅིས་མ་ཡིན། ། གཟུང་བའི་
རྣམ་པ་མི་གཡོ་ཕྱིར། ། ཕྱི་རོལ་ལྟ་བུར་སྣང་བ་ཡིན། ། འཛིན་པའི་རྣམ་པར་
རབ་གཡོ་བས། ། ནང་ལྟ་བུར་ནི་སྣང་བ་ཡིན། ། མཚན་མ་དེ་ནི་སྤངས་ནས་
སུ། ། ཡེ་ཤེས་ནམ་མཁའ་ལྟ་བུར་བསྒོམ། ། སེམས་ཀྱི་རང་བཞིན་ཟག་པ་
མེད། ། ཟག་བཅས་ས་བོན་མ་ཟད་པར། ། ཀུན་གཞི་གནས་སྐབས་དེ་བདག་
ཉིད། ། ཟད་ནས་ཟག་པ་མེད་པའི་དབྱིངས། ༈ རྣམ་པར་གྲོལ་བའི་སྐུ་དང་
ནི། ། རྟག་ཏུ་ཉི་ཟེར་ཉི་མ་བཞིན། ། སངས་རྒྱས་ཆོས་རྣམས་གནས་ཡིན་
པས། ། སྐྱོབ་པ་རྣམས་ཀྱིས་ཆོས་སྐུའོ། ། ཉན་ཐོས་ཐེག་པར་ཞུགས་པ་
རྣམས། ། བདག་དང་བདག་གི་དབེན་པ་ཡི། ། ཕུང་པོ་ཁམས་དང་སྐྱེ་མཆེད་
དང་། ། བཞི་ལྔའམ་དུས་ནི་གསུམ་ཡང་རུང་། ། ཡོད་པ་ཐམས་ཅད་གཟུང་

བྱ་ཡིན། ། དམིགས་དང་བཅས་པས་འཛིན་པར་བྱེད། ། དེ་གཉིས་དམ་པའི་
དོན་དུ་འདོད། ། བདེན་པ་མཐོང་དང་གོམས་པ་ལས། ། ཉོན་མོངས་སྤངས་
པ་ཞེས་བཤད་པ། ། བདེན་པ་དག་ནི་རྣམ་བཞི་སྟེ། ། སྡུག་བསྔལ་དེ་བཞིན་
ཀུན་འབྱུང་དང་། ། འགོག་པ་ལམ་སྟེ་དེ་ལྟ་ན། ། དེ་དག་ཇི་ལྟར་མངོན་
རྟོགས་རིམ། ། སྡུག་བསྔལ་ཉེར་ལེན་ཕུང་པོའོ། ། ཀུན་འབྱུང་ལས་དང་ཉོན་
མོངས་ཏེ། ། འགོག་པ་མྱ་ངན་འདས་པ་གཉིས། ། ལམ་ནི་ཕྱོགས་མཐུན་སུམ་
ཅུ་བདུན། ། ཚུལ་གནས་ཐོས་དང་བསམ་ལྡན་པ། ། བསྒོམ་པ་ལ་ནི་རབ་ཏུ་
སྦྱོར། ། དགེ་སྦྱོང་ཚུལ་ནི་དྲི་མེད་ལམ། ། འབྲས་བུ་འདུས་བྱས་འདུས་མ་
བྱས། ། དེ་དག་བརྒྱད་ཅུ་རྩྭ་དགུའོ། ། གྲོལ་ལམ་ཟད་པ་རྣམས་དང་
བཅས། ། འབྲས་བུ་བཞི་རྣམས་བཞག་པ་ནི། །རྒྱུ་ལྔ་དག་ནི་སྲིད་ཕྱིར་
རོ། ། ཉན་ཐོས་རྣམ་བཞི་སྤྲུལ་པ་དང༌། ། རྫོགས་པའི་བྱང་ཆུབ་འགྱུར་བ་
དང་། ། ཞི་བགྲོད་གྲུབ་མཐའ་འཛིན་པའོ། ། དེ་ནི་གཉིས་བཞི་བཅོ་བརྒྱད་
དེ། ། གཉིས་ནི་བྱེ་བྲག་སྨྲ་བ་དང༌། ། དེ་བཞིན་མདོ་སྡེ་སྨྲ་བའོ། ། རྣམ་པ་
མེད་པའི་ཤེས་པ་ཡིས། ། གཟུགས་ལ་སོགས་པའི་དོན་རིགས་འདོད། ། དེ་ནི་
དབྱེ་བྲག་སྨྲ་བ་ཡིན། ། གང་ཞིག་དོན་གྱིས་ཕན་བཏགས་པའི། ། གཟུགས་
བརྙན་རྣམས་ལ་ཉམས་མྱོང་བས། ། དོན་རིགས་འདོད་པ་མདོ་སྡེ་བའོ། །
བཞི་ནི་དགེ་འདུན་ཕལ་ཆེན་པ། ། ཐམས་ཅད་ཡོད་སྨྲ་གནས་བརྟན་པ། །
མང་པོས་བཀུར་བའོ་བཅོ་བརྒྱད་ནི། ། ཤར་དང༌ ནུབ་དང་གངས་རིར་
གནས། ། འཇིག་རྟེན་འདས་པར་སྨྲ་བའི་སྡེ། ། བཏགས་པར་སྨྲ་བའི་སྡེ་པ་
དང༌། ། ལྔ་ཚན་དགེ་འདུན་ཕལ་ཆེན་པ། ། གཞི་ཀུན་ཡོད་སྨྲ་འོད་སྲུངས་
ཏེ། ། ས་སྟོན་སྡེ་དང་ཆོས་སྲུང་སྟེ། ། མང་ཐོས་གོས་དམར་སློབ་མ་དང་། །
རྣམ་པར་ཕྱེ་སྟེ་སྨྲ་བའི་སྡེ། ། ཐམས་ཅད་ཡོད་པར་སྨྲ་བ་ཡིན། ། རྒྱལ་བྱེད་
ཚལ་གནས་འཇིགས་མེད་གནས། ། གཙུག་ལག་ཁང་ཆེན་གནས་བརྟན་

པ། ། སར་སྒྲོགས་རིས་དང་སྲུང་བ་པ། ། གནས་མ་བུ་ཡི་སྡེ་པ་ནི། ། ཀུན་
གྱིས་བཀུར་བ་རྣམ་པ་གསུམ། ། ཡུལ་དོན་སློབ་དཔོན་དབྱེ་བྲག་གིས། ། ཐ་
དད་རྣམ་པ་བཅོ་བརྒྱད་དོ། ། རང་རྒྱལ་བྱང་ཆུབ་དོན་གཉེར་བས། ། གཟུང་
བའི་རྟོག་པ་སྤངས་ཕྱིར་དང་། ། འཛིན་པ་མ་སྤངས་ཕྱིར་ན་དེ། ། རྟེན་གྱིས་
བསེ་རུ་ལྟ་བུའི་ལམ། ། བསྐལ་པ་བརྒྱ་ཡི་མཐར་ཐུག་པར། ། བསྒོམས་པས་
བྱང་ཆུབ་རིག་པར་འགྱུར། ། དེ་ནི་བརྟེན་ཅིང་འབྲེལ་འབྱུང་བ། ། ཡན་ལག་
བཅུ་གཉིས་ཆ་གསུམ་མོ། ། སྔོན་དང་ཕྱི་མཐར་གཉིས་གཉིས་དང་། ། བར་དུ་
བརྒྱད་ཡོངས་རྫོགས་ལྡན་ལ། ། མ་རིག་ཉོན་མོངས་སྔོན་གནས་སྐབས། །
འདུ་བྱེད་དག་ནི་སྔོན་ལས་ཀྱི། ། རྣམ་ཤེས་མཚམས་སྦྱོར་ཕུང་པོ་ཡིན། ། མིང་
དང་གཟུགས་ནི་དེ་མན་ཆད། ། སྐྱེ་མཆེད་དྲུག་དོད་ཚུན་ཆད་དོ། ། དེ་ནི་
གསུམ་འདུས་ཚུན་ཆད་དོ། ། རེག་པ་བདེ་སྡུག་ལ་སོགས་ཀྱི། ། རྒྱུ་ཤེས་ནུས་
པ་ཚུན་ཆད་དོ། ། ཚོར་འཁྲིག་ཚུན་ཆད་བྱེད་པ་ནི། ། ལོངས་སྤྱོད་འཁྲིག་པ་
ཆགས་བཅས་ཀྱི། ། ཉེ་བར་ལེན་པ་ལོངས་སྤྱོད་རྣམས། ། ཐོབ་པར་བྱ་ཕྱིར་
ཡོངས་རྒྱུག་པའི། ། དེ་སྲིད་འབྲས་བུ་འབྱུང་འགྱུར་བའི། ། ལས་དེ་ཉིད་ནི་
སྲིད་པ་ཡིན། ། ཉིད་མཚམས་སྦྱོར་བ་སྐྱེ་བ་ཡིན། ། ཚོར་བའི་བར་ནི་རྒ་ཤི་
ཡིན། ། འདི་ནི་གནས་སྐབས་པར་འདོད་དོ། ། གཙོ་བོའི་ཕྱིར་ན་ཡན་ལག་
བསྒྲགས། ། སྔོན་དང་ཕྱི་མ་བར་དག་ལ། ། རྨོངས་པ་རྣམ་པར་བཟློག་ཕྱིར་
རོ། ། ཉོན་མོངས་གསུམ་མོ་ལས་གཉིས་སོ། ། བཞི་བདུན་དེ་བཞིན་འབྲས་བུ་
ཡིན། །གཉིས་ཀྱི་རྒྱུ་འབྲས་མདོར་བསྡུས་པ། སྣ བར་མའི་རྗེས་སུ་དཔག་པ་
ལས། ། འདིར་ནི་འབྱུང༌ བ་རྒྱུ་ཡིན་ཏེ། ། བྱུང༌ བ་འབྲས་བུ་ཉིད་དུ་
འདོད། ། ཡན་ལག་བཅུ་གཉིས་དེ་དག་ལས། །རྒྱུ་ནི་རྣམ་ལྔ་འབྲས་བུ་
བདུན། ། འཕེན་པར་བྱེད་དང་འཕངས་པ་དང༌། ། མངོན་པར་འགྲུབ་བྱེད་
གྲུབ་པ་དང་། ། ཉེས་དམིགས་ཀྱིས་ནི་ཡན་ལག་སྟེ། ། གསུམ་བཞི་གསུམ་

གཅིག་གཅིག་རིམ་བཞིན། ། འདུ་བྱེད་སྡུག་བསྔལ་འགྱུར་བ་ཡི། ། སྡུག་
བསྔལ་ཉིད་ནི་རིམ་བཞིན་དུ། ། ལྔ་དང་གཉིས་དང་ལྔ་ཡིན་ནོ། ། ཁམས་
གསུམ་དུ་ནི་རིམ་བཞིན་དུ། ། བཅུ་གཉིས་བཅུ་གཅིག་བཅུ་ཡིས་འཇུག །
རྫུས་སྐྱེས་ཡན་ལག་བཅུ་གཅིག་གིས། ། མངལ་དང་སྒོང་སྐྱེས་བཅུ་གཉིས་
ཀྱིས། ། དྲོད་གཤེར་ལས་སྐྱེས་ཅི་རིགས་འཇུག ། དེ་བཞིན་འགྲོ་བ་ལྔ་ལ་
སྦྱར། ། གསུམ་པོ་དག་ལས་གཉིས་འབྱུང་སྟེ། ། གཉིས་ལས་བདུན་འབྱུང་
བདུན་ལས་ཀྱང་། ། གསུམ་འབྱུང་སྲིད་པའི་འཁོར་ལོ་དེ། ། ཉིད་ནི་ཡང་དང་
ཡང་དུ་འཁོར། ། འཁོར་བའི་ངོ་བོ་རྣམ་པ་དང་། ། གང་ཞིག་གང་དུ་གང་
གིས་དང་། ། ཇི་ལྟར་ཇི་སྲིད་ཉེས་དམིགས་ནི། ། མཐའ་ཡས་ཚོགས་ཀྱིས་རབ་
ཏུ་འཇུག ། བརྩམ་པར་བྱ་ཞིང་འབྱུང་བར་བྱ། ། སངས་རྒྱས་བསྟན་ལ་
འཇུག་པར་བྱ། ། འདམ་བུའི་ཁྱིམ་ལ་གླང་ཆེན་བཞིན། ། འཆི་བདག་སྡེ་ནི་
གཞོམ་པར་བྱ། གང་ཞིག་རབ་ཏུ་བག་ཡོད་པར། ། ཆོས་འདུལ་འདི་ལ་སྤྱོད་
གྱུར་པ། ། སྐྱེ་བའི་འཁོར་བ་རབ་སྤངས་ནས། ། སྡུག་བསྔལ་ཐ་མར་བྱེད་པར་
གྱུར། ། མྱ་ངན་གང་ལས་འདའ་བ་དང༌། ། གང་ཞིག་གང་གིས་གང་གི་
ཚེ། ། གང་དུ་གང་ཕྱིར་ཇི་ལྟ་བུར། ། ཇི་སྲིད་ངོ་བོ་རྣམ་པ་དང༌། ། ཐོབ་པ་
དབྱེ་བ་ཕྲིན་ལས་དང༌། ། ཡོན་ཏན་ཚོགས་ཀྱིས་ལྡོག་པའོ། ། མུ་སྟེགས་པ་ནི་
རྣམ་པ་གཉིས། ། སྤྲུལ་བ་པ་དང་རང་རྒྱུད་པ། ། དེ་ཡང་སྐྱེད་ཐོབ་སྦྱོར་བྱུང་
ངོ༌། ། སྐྱེས་ཐོབ་རིགས་ཆད་ལོག་སྲེད་ཅན། ། སྦྱོར་བྱུང་བསམ་གཏན་རྟོག་གེ་
པ། ། བསམ་གཏན་པ་ནི་མངོན་ཤེས་མཐུས། ། ལྟ་བ་དྲུག་ཅུ་གཉིས་
རྟོག ། རྟག་པར་སྨྲ་བ་རྣམ་བཞི་དང༌། ། ཁ་ཅིག་རྟག་པར་སྨྲ་བ་བཞི། །
མཐའ་ཡོད་སོགས་བཞི་མི་སྤོང་བཞི། ། རྒྱུ་མེད་གཉིས་ནི་སྔོན་མཐར་རྟོག །
འདུ་ཤེས་ཡོད་སྨྲ་བཅུ་དྲུག་དང༌། ། མེད་སྨྲ་བརྒྱད་དང་དེ་བཞིན་དུ། །ཡོད་
མིན་མེད་མིན་སྨྲ་བ་བརྒྱུད། ། ཆད་སྨྲ་བདུན་དང་ཚེ་འདི་ལ། །མྱ་ངན་

འདའ་བར་སྨྲ་བ་ལྔ། ། ཕྱི་མའི་མཐར་རྟོག་ལྟ་བའོ། ། རྟོག་གེ་པ་ནི་གྲངས་
ཅན་སོགས། ། ཚད་མས་གྲུབ་མཐའ་འཛིན་པའོ། ། གྲངས་ཅན་ཡོན་ཏན་
གསུམ་དུ་བརྗོད། ། སྙིང་སྟོབས་རྡུལ་དང་མུན་པའོ། ། རངས་དང་མགུ་དང་
ཀུན་དགའ་དང་། ། བདེ་དང་བཞི་བའི་སེམས་ཉིད་དག ། རེས་དགའ་ཡང་
ནི་སྣང་འགྱུར་བ། ། དེ་དག་སྙིང་སྟོབས་ཡོན་ཏན་ནོ། ། མི་དགའ་བ་དང་
ཡོངས་གདུངས་དང་། ། མྱ་ངན་འདོད་དང་མི་བཟོད་དག ། གང་དུ་སྣང་
བའི་གཏན་ཚིགས་ཀྱིས། ། དེ་དག་རྡུལ་གྱི་རྟགས་སུ་འདོད། ། རྨོངས་དང་དེ་
བཞིན་གཏི་མུག་དང་། ། བག་མེད་གཉིད་དང་གཡེལ་བ་དང༌། ། ལན་འགའི་
ཡང་ནི་སྣང་འགྱུར་བ། ། དེ་དག་མུན་པའི་ཡོན་ཏན་ནོ། ། ཡོན་ཏན་གསུམ་
གྱི་རང་བཞིན་མཆོག ། མཐོང་བའི་ལམ་དུ་འགྱུར་མ་ཡིན། ། མཐོང་བའི་
ལམ་དུ་གང་གྱུར་པ། ། སྒྱུ་མ་བཞིན་དུ་ཤིན་ཏུ་གསོག ། རང་བཞིན་ལས་ནི་
ཆེན་པོ་སྟེ། ། དེ་ལས་ང་རྒྱལ་རྣམ་གསུམ་འབྱུང་། ། དེ་ལས་དབང་པོ་བཅུ་
གཅིག་དང༌། ། དེ་ཙམ་ལྔའོ་དེ་ལྔ་ལས། ། འབྱུང་བ་ལྔ་སྐྱེ་ཉི་ཤུ་བཞི། ། གཙོ་
བོ་ཉིད་དང་རྣམ་འགྱུར་རོ། ། དེ་དག་སེམས་པ་ཡོད་མ་ཡིན། ། སྐྱེས་བུ་ཀུན་
རིག་སེམས་པ་ཅན། ། དེ་ཉིད་ཉི་ཤུ་ལྔ་ཤེས་ན། ། རལ་པའམ་སྤྱི་བོའམ་
གཙུག་ཕུད་ཀྱིས། ། བསྟི་ནས་གང་དུ་དགའ་བ་དེར། ། གྲོལ་འགྱུར་འདི་ལ་ཐེ་
ཚོམ་མེད། ། བྱེ་བྲག་པ་ནི་དྲུག་ཏུ་འདོད། ། རྫས་དང་ཡོན་ཏན་ལས་དང་
སྤྱི། ། བྱེ་བྲག་འདུ་བ་རྣམ་པ་དྲུག ། རྫས་དགུ་ཡོན་ཏན་ཉི་ཤུ་བཞི། ། ལས་
ལྔ་སྤྱི་གཉིས་བྱེ་བྲག་གཉིས། ། དེ་བཞིན་འདུ་བའང་རྣམ་གཉིས་ཏེ། ། དེ་ཉིད་
དྲུག་ཤེས་རིག་པའི་མཆོག ། རིག་བྱེད་ཀུན་གྱི་ཕ་རོལ་ཕྱིན། ། གཙར་བུ་པ་
རྣམས་དོན་དགུ་སྨྲ། ། སོག་དང་ཟག་པ་སྡོམ་པ་དང༌། ། ངེས་པར་རྒ་དང་
འཆི་བ་དང་། ལས་དང་སྡིག་དང་བསོད་ནམས་དང་། ། ཐར་པ་ཞེས་བྱ་
དོན་དགུ་པོ། ། གང་གིས་མཐོང་དེ་རྣམ་པར་དག ། རིགས་པ་ཅན་དོན་བཅུ་

དྲུག་འདོད། ། ཚད་མ་གཞལ་བྱ་ཐེ་ཚོམ་དང་། ། དགོས་པ་དཔེ་དང་གྲུབ་
མཐའ་དང་། ། ཆ་ཤས་རྟོག་གེ་གཏན་ལ་དབབ། ། རྩོད་དང་བརྗོད་དང་རྒོལ་
བ་དང་། ། རྒྱུ་ལྟར་སྣང་བ་ཚིག་དོར་དང་། ། ལྷག་ཆོད་ཆད་པའི་གནས་
རྣམས་ཏེ། ། བཅུ་དྲུག་གིས་ནི་ངེས་པར་འབྱུང༌། ། དཔྱོད་པ་པ་ནི་དོན་
བཞིར་བརྗོད། ། ས་དང་ཆུ་དང་མེ་དང་རླུང་། ། དེ་དག་འདུས་མ་བྱས་པ་
སྟེ། ། རྟག་ཏུ་སྐྱེ་འགག་མེད་པར་གནས། ། དེ་བས་ལས་འབྲས་ཡོད་མ་
ཡིན། ། སྔོན་དང་ཕྱི་མཐའ་དེ་བཞིན་མེད། ། གང་ཞིག་དེ་ལྟར་རྣམ་སྤྱོད་
པ། ། མཐོང་བ་ཙམ་གྱིས་རྣམ་གྲོལ་འགྱུར། ། ཁྱབ་འཇུག་བྱེད་རྒྱུར་སྨྲ་བ་
རྣམས། ། ཉི་མའི་ནང་ན་བདག་ཁྱབ་འཇུག ། སྐར་ནང་འོད་གནས་ཟླ་བ་
ཡིན། ། རླུང་ནང་ང་ནི་འོད་ཟེར་ཅན། ། སྣང་བ་ཅན་ན་ཉི་མ་ཡིན། ། རིག་
བྱེད་ནང་ན་སྙན་ཚིག་དང་། ། ལྷ་ནང་ང་ནི་བརྒྱ་བྱིན་ཏེ། ། དབང་པོའི་ནང་
ན་ཡིད་ཡིན་ནོ། ། འབྱུང་བའི་ནང་ན་ས་ཡིན་ཞིང་། ། ང་ནི་བདེ་བྱེད་དྲག་
པོའང་ཡིན། ། སྲིན་པོ་གནོད་སྦྱིན་ནང་ནོར་བདག ། ནོར་ལྷའི་ནང་ན་མེ་ལྷ་
ང་། ། རི་བོའི་ནང་ན་ང་རི་རབ། ། ང་ནི་ཡི་གེའི་ནང་ན་ཨ། ། ཉ་དང་རུས་
སྦལ་ཕག་དང་ནི། ། མི་ཡི་སེང་གེ་མིའུ་ཐུང་དང་། ། དགའ་བྱེད་རཱ་མ་ཎ་ནག་
པ། ། སངས་རྒྱས་ཀར་ཀི་ཀེ་དང་བཅུ། ། གང་གིས་ཁྱབ་འཇུག་ཡོན་ཏན་
རྣམས། ། རྟག་ཏུ་བསྒོམས་ན་བདེ་ཐོབ་འགྱུར། ། དབང༌ ཕྱུག་བྱེད་རྒྱུར་
འདོད་པ་རྣམས། ། འགྲོ་བ་འདི་དག་ཐམས་ཅད་ཀྱི། ། བྱེད་པ་པོ་ནི་དབང་
ཕྱུག་ཡིན། ། དེ་ནི་ཡོན་ཏན་བརྒྱད་དང་ལྡན། ། རབ་ཕྲ་ཡང་བ་མཆོད་པར་
འོས། ། བདག་པོར་གྱུར་དང་དབང་དུ་གྱུར། ། གར་ཡང་ཕྱིན་དང་འདོད་
དགུར་ལྡན། ། དེ་བཞིན་དགའ་མགུར་གནས་པའོ། ། ལག་པ་དག་དང་རྐང་
པ་དང༌། ། མིག་དང་གདོང་དང་ལུས་རྣམས་ཀྱིས། ། མང་པོ་བསྐྱེད་ཅིང་
འཇིག་བྱེད་པས། ། དེས་ན་ཕྲ་བར་བརྗོད་པ་ཡིན། ། མཁའ་དང་རླུང་དང་ས་

དང་ནི། ། ཆུ་དང་མེ་དག་གནས་བྱེད་ཅིང༌། ། སྡུད་པ་དང་ནི་རྒྱས་བྱེད་
པས། ། དེས་ན་ཡང་བར་བརྗོད་པ་ཡིན། འཇིག་རྟེན་གསུམ་ན་མཆོད་གྱུར་
ཅིང་། ། གནས་པ་དག་དང༌ རྒྱུ་བ་དང༌། ། འབྱུང་པོ་ཀུན་གྱིས་རྗེད་པས་
ན། ། དེས་ན་མཆོད་པར་འོས་པ་ཡིན། ། འབྱུང་པོ་ཀུན་ལ་དབང་བྱེད་
ཅིང་། ། གནས་པ་དག་དང་རྒྱུ་བ་དང་། ། གང་དང་གང་འདོད་དེས་བྱེད་
པས། ། དེས་ན་བདག་པོར་གྱུར་ཅེས་བྱ། ། བདག་ལ་རག་ལས་རང་དབང་
ཅན། ། འ གའ་ལའང་འཇིགས་པ་ཡོང༌(མིན་) མི་ཡིན་ཏེ། ། ཐམས་ཅད་
དབང་དུ་གྱུར་པས་ན། ། དེས་ན་དབང་དུ་གྱུར་ཅེས་བྱ། ། མཐོ་རིས་ངན་
སོང་ཀུན་ཁྱབ་པས། ། དེས་ན་གར་ཡང་ཕྱིན་ཅེས་བྱ། ། སྙིང་སྟོབས་རྡུལ་དང༌
མུན་པ་གསུམ། ། དེ་དག་གང་ལས་གནས་གྱུར་པ། ། མིག་འབྱེད་ཙམ་གྱིས་
བྱེད་འགྱུར་བས། ། དེས་ན་འདོད་དགུར་ལྡན་ཞེས་བྱ། ། ཐར་པའམ་ཡང་ན་
ལྷ་ཡི་ལུས། ། གང་དུ་བདག་ཉིད་འདོད་པ་དག ། ཐམས་ཅད་འདོད་པས་
ཐོབ་འགྱུར་བས། ། དེས་ན་དགའ་མགུར་གནས་ཤེས་བྱ། ། གང་ཞིག་ཕྲ་གྱུར་
ཅིག་པུ་སྐྱེས་གནས་འདུག་། དེ་ཡིས་འདི་ཀུན་སྐྱེ་ཞིང་འཛག་པར་བྱེད། །
དེ་ནི་དབང་བདག་མཆོག་སྦྱིན་ལྷ་མཆོད་བྱ། ། ཡོན་ཏན་བྱེད་པོ་ཤིན་ཏུ་ཞི་བ་
འཐོབ། ། སྐྱེ་བ་པོ་འདི་ཤེས་པ་ཡོད་མིན་ཏེ། ། བདག་གི་བདེ་སྡུག་བདག་ལ་
རང་དབང་མེད། ། དབང་ཕྱུག་གིས་བཏང་ཡང་ན་མཐོ་རིས་སམ།། གཡང་
ས་དག་ཏུ་འགྲོ་བ་ཁོ་ནར་འགྱུར། ། དབང་ཕྱུག་རྗེ་མཁན་ལྟ་བུར་སྣ་ཚོགས་
འདི་སྤྲུལ་བྱེད་པོར་མ་གྱུར་ན། རི་རབ་འདི་མི་འགྲུབ་ཅིང་ས་གཞི་འདི་མིན་
རྒྱ་མཚོའང་མ་ཡིན་ཏེ། ། ཉི་ཟླ་སྐར་ལྡན་འདི་ལྟར་བཀོད་པ་འདི་དག་མིག་
ཡུལ་དུ་མི་འགྱུར། ། ཡོད་པའི་ཕྱིར་ན་དབང་ཕྱུག་འགྲོ་བའི་བྱེད་པོ་ཡིན་ཞེས་
འགའ་ཞིག་སྨྲ། ། ཕྲ་ཞིང་བསམ་གྱིས་མི་ཁྱབ་རབ་སྲབ་བྱེད་པ་ཀུན་རིག་ཀུན་
བྱེད་པ། ། རྣལ་འབྱོར་གོམས་པས་ཐོབ་པ་བློ་ཅན་བསམ་གཏན་པ་ཡི་བསམ་

གཏན་ཡུལ། ། ཉི་མ་ཟླ་བས་ཆུ་མེ་རླུང་ཕྱོགས་ནམ་མཁའི་ལུས་ཅན་ཏེ། ། ཞི་
བའི་བདེ་དགའ་འདོད་པ་རྣམས་ཀྱིས་དབང་ཕྱུག་རྟག་ཏུ་བསྒོམ། ། དུས་ལ་
བལྟོས་པར་སྨྲ་བ་རྣམས། ། དངོས་ཀུན་དུས་ཀྱིས་བསྒྱུར་བ་སྟེ། ། གང་གི་ཞང་
པོ་ནོར་ལྷ་དང༌། ། གང་བ་ནོར་རྒྱལ་ཡིན་པ་ཡི། ། འཇིགས་མེད་ཁྲོ་བའང་
བསད་གྱུར་པས། ། དུས་ནི་འདའ་བར་དཀའ་བ་ཡིན། ། འབྱུང་བ་རྣམས་ནི་
དུས་ཀྱི་འབྱིན། ། སྐྱེ་དགུ་རྣམས་སྡུད་དུས་ཀྱིས་བྱེད། ། དུས་ཀྱིས་གཉིད་ལོག་
སད་པར་བྱེད། ། དུས་ནི་འདའ་བར་དཀའ་བ་ཡིན། ། སྲུང་པ་གསུམ་རྩེགས་
འོབས་ནི་རྒྱ་མཚོ་དང་། ། དམག་མི་སྲིན་པོ་ནོར་ནི་ནོར་སྦྱིན་སྦྱོར། ། གང་གི་
བསྟན་བཅོས་པ་སངས་ཚད་མཉམ་པའི། ། སྒྲ་སྒྲོགས་བུ་དེའང་དུས་ཀྱི་དབང་
གིས་ཉམས། ། ངོ་བོ་ཉིད་རྒྱུར་སྨྲ་དངོས་རྣམས། ། ངོ་བོ་ཉིད་ཀྱིས་འགྲུབ་པར་
བྱེད། ། མེ་ཡི་དམར་བ་ཉིད་དང༌ ནི། ། དམ་པ་གཞན་དོན་བྱེད་ཉིད་
དང༌། ། དམ་པ་མིན་པའི་བརྩེ་མིན་ཉིད། ། གསུམ་པོ་ངོ་བོ་ཉིད་ཀྱིས་
གྲུབ། ། ཚེར་མ་རྣོ་བར་གྱུར་བ་སུ་ཡིས་བྱས། ། རི་དྭགས་བྱ་ཡི་རི་མོ་སུ་ཡིས་
བྱས། ། བུ་རམ་ཤིང་མངར་ནིམ་པ་ཁ་བ་དག ། འདི་དག་ཐམས་ཅད་ངོ་བོ་
ཉིད་ཀྱིས་གྲུབ། ། ཉི་མ་ཚ་ཞིང་ཟླ་བ་རབ་བསིལ་དང་། ། སྐྱེ་བོ་ཆགས་ཤིང་
ཐུབ་པ་དེ་མིན་ལ། ། བདེ་བ་རབ་ཚིམ་སྡུག་བསྔལ་རབ་གདུང་བ། ། དྲུག་པོ་
འདི་དག་ངོ་བོ་ཉིད་ཀྱིས་གྲུབ། ། གང་དག་རྒྱུ་མེད་སྨྲ་བ་ནི། ། ཐམས་ཅད་རྒྱུ་
ལ་བལྟོས་མེད་པར། ། དངོས་པོ་རྣམས་ནི་སྐྱེ་བ་སྟེ། ། ཉི་མ་པདྨའི་གེ་སར་
སོགས། ། སྣ་ཚོགས་གང་གིས་བྱས་པ་ཡིན། ། རྨ་བྱའི་མདོངས་ལ་སོགས་པ་
ཡང་། ། སྣ་ཚོགས་གང་གིས་སྤྲུལ་པ་ཡིན། ། ཇི་ལྟར་ཆར་རླུང་ལ་སོགས་
པ། ། གློ་བུར་འབྱུང་ཕྱིར་རྒྱུ་མེད་ལྟར། ། སྡུག་བསྔལ་ལ་སོགས་རྒྱུ་མེད་
ཉིད། ། ཤིན་ཏུ་རྒྱ་ཆེན་རབ་ཟབ་ལ། ། སྒྱིད་ལུག་ཤིན་ཏུ་མ་སྦྱངས་པ། །
བདག་གཞན་སྨྲ་དག་གཏི་མུག་གིས། ། དེ་ལྟར་ཐེག་པ་ཆེན་ལ་སྨོད། ། ཚུལ་

ཁྲིམས་ལས་ནི་ཉམས་བླ་ཡི། ། ལྟ་ལས་ཅིས་ཀྱང་མ་ཡིན་ཏེ། ། ཚུལ་ཁྲིམས་
ཀྱིས་ནི་མཐོ་རིས་འགྲོ། ལྟ་བས་གོ་འཕངས་མཆོག་ཏུ་འགྱུར། ། གཏི་མུག་
དབང་གིས་བསྒྲིབས་འགྱུར་ཏེ། ། གང་ཞིག་ཡང་དག་གེགས་བྱེད་པ། ། དེ་ལ་
དགེ་བའི་འགྲོ་བའང་མེད། ། ཐར་པ་མེད་པ་སྨོས་ཅི་དགོས། ། གནོད་པའི་ས་
བོན་གྱུར་པ་ཡི། ། མུ་སྟེགས་བྱེད་མང་མཐོང་ནས་ནི། ། ཐར་འདོད་སྐྱེ་བ་པོ་
རྣམས་ལ། ། སྙིང་རྗེ་མི་འགྱུར་སུ་ཞིག་ཡོད། ། དེ་ཕྱིར་ཐར་པ་དོན་གཉེར་
རྣམས། ། ཆོས་ཀྱི་དབྱིངས་སུ་བལྟ་བར་གྱིས། ། ཆོས་ཀྱི་དབྱིངས་སུ་ལྟ་བའི་གླུ་
སློབ་དཔོན་ཆེན་པོ་དཱི་པཾ་ཀ་ར་ཤྲཱི་ཛྙཱ་ནས་མཛད་པ་རྫོགས་སོ།
རྒྱ་གར་གྱི་མཁན་པོ་དེ་ཉིད་དང་། བོད་ཀྱི་ལོ་ཙཱ་བ་དགེ་ཚུལ་ཁྲིམས་
རྒྱལ་བས་བསྒྱུར་བའོ། ། །

དྲན་པ་གཅིག་པའི་མན་ངག
རྒྱ་གར་སྐད་དུ། ཨེ་ཀ་སྤྲོ་སྐྱུ་པ་དེ་ཤ བོད་སྐད་དུ། དྲན་པ་གཅིག་
པའི་མན་ངག་བཅོམ་ལྡན་འདས་འཇིག་རྟེན་དབང་ཕྱུག་ལ་ཕྱག་འཚལ་
ལོ། ། ཐམས་ཅད་མཁྱེན་ལ་གུས་བཏུད་དེ། ། འཕགས་པ་ཀླུ་སྒྲུབ་ཕྱག་འཚལ་
ནས། ། ཨ་བ་དྷཱ་ཏི་བདག་གིས་ནི། ། ཅིག་ཅར་འཇུག་པའི་མན་ངག་བྲི། །
འདིར་བྱང་ཆུབ་སེམས་དཔའ་སེམས་དང་པོ་བསྐྱེད་པ་ནས་ཉེ་བར་གཟུང་སྟེ་
དབང་བསྐུར་བ་ཆེན་པོ་མ་ཐོབ་ཀྱི་བར་དེ་སྲིད་དུ་དེའི་བྱ་བ་ནི་གཉིས་ཏེ། །
ཤེས་རབ་ཀྱི་བྱ་བ་དང་ཐབས་ཀྱི་བྱ་བའོ། ། དེ་ལ་ཤེས་རབ་ནི་ཆོས་ཐམས་ཅད་
གདོད་མ་ནས་མ་སྐྱེས་པ་དང་པོ་ཉིད་ནས་ཆོས་ཀྱི་དབྱིངས་ཉིད་དུ་ཤེས་
པའོ། ། དེའི་བྱ་བ་ནི་ལས་དང་པོ་པ་དེ་ཉིད་ནས་ཇི་སྲིད་དབང་བསྐུར་བ་མི་
ཐོབ་ཀྱི་བར་དེ་སྲིད་དུ་ཉིན་མཚན་དུས་རྟག་ཏུ་དེ་ཉིད་བསྒོ་བའོ། ། ཐབས་ནི་
སེམས་ཅན་མི་གཏོང་བའི་བྱང་ཆུབ་ཀྱི་སེམས་སོ། ། དེའི་བྱ་བ་ནི་ལས་དང་
ངག་དང་ཡིད་ཀྱི་བྱ་བ་ཐམས་ཅད་སེམས་ཅན་ཐམས་ཅད་ཀྱི་ཆེད་མ་ཡིན་པ་ཅི་
ཡང་མེད་དེ། ། དངོས་སམ་བརྒྱུད་པས་སོ། ། འདིར་ཡང་སེམས་ཅན་ལ་
དམིགས་པ་དང༌། ། དམིགས་པ་མེད་པའི་རིམ་པའོ། ། དེའི་རིམ་པ་ནི་འདི་
ཡིན་ཏེ། ། མི་མཁས་པ་རབ་རིབ་ཅན་དང་། ། མཁས་པ་རབ་རིབ་དངས་
པའོ། ། གང་གི་ཚེ་ཆོས་ཀྱི་སྐུ་མངོན་སུམ་དུ་མཛད་ཕན་ཆད་ཤེས་རབ་མངའ་
སྟེ། ། ཡེ་ཤེས་ཉིད་དུ་གྱུར་ནས་གནས་སོ། ། ཤེས་རབ་ཀྱི་བྱ་བ་ནི་མི་མངའ་སྟེ་
གོམས་ནས་མཐར་ཕྱིན་པའི་ཕྱིར་རོ། ། ཐབས་དེའི་བྱ་བ་ནི་དམིགས་པ་མེད་པ་
རང་གི་ངང་གིས་ལྷུན་གྱིས་གྲུབ་པ་དང༌། ། འབད་པ་དང་རྩོལ་བ་མེད་པར་
འབྱུང་ངོ༌། ། བྱང་ཆུབ་སེམས་དཔའ་ལས་དང་པོ་པས་ནི་གང་ཟག་གི་བདག་
ཡོད་པས་སེམས་ཅན་ཞེས་བརྟགས་ཤིང་། ། དེས་སྡུག་བསྔལ་བ་ལ་སྙིང་རྗེ་

བསྐྱེད་དོ། ། དེ་ནས་གོམས་ནས་ནི་སེམས་ཅན་ཞེས་བྱ་བ་ནི་དང་པོ་ཉིད་ནས་
མེད་ཀྱི། ། གློ་བུར་དུ་བརྟགས་པར་ཟད་དོ། ། གཞན་དུ་ན་རྟེན་འབྲེལ་གྱི་
ཕུང་པོ་དང་ཁམས་དང་སྐྱེ་མཆེད་ཙམ་ཞིག་ལས་གཞན་འདི་ན་ཅི་ཡང་མེད་དོ་
སྙམ་དུ་རྟོགས་པ་དང༌། །ཡང་འདི་དག་ནི་རང་གི་སེམས་འབའ་ཞིག་ཏུ་ཟད་
ཀྱི་གཞན་འདི་ནི་ཅི་ཡང་མེད་དོ་སྙམ་དུ་རྟོགས་ནས། ། དེས་སྡུག་བསྔལ་བ་
རྣམས་ལ་སྙིང་རྗེ་སྐྱེའོ། ། གང་གི་ཚེ་སངས་རྒྱས་ཀྱི་ས་ལ་ནི་དམིགས་པའི་ཡུལ་
མེད་དེ། ། འཕགས་པ་རབ་ཀྱི་རྩལ་གྱིས་རྣམ་པར་གནོན་པ་ལས་ཇི་སྐད་
དུ། ། སངས་རྒྱས་བཅོམ་ལྡན་འདས་ཀྱི་ཡེ་ཤེས་ཀྱི་ཅི་ཡང་མི་གཟིགས་ཏེ། །
དེ་ཅིའི་ཕྱིར་ཞེ་ན། །ཡེ་ཤེས་ཀྱི་ཡུལ་མི་མངའ་བའི་ཕྱིར་རོ་ཞེས་གསུངས་
སོ། ། འོ་ན་དུས་དེ་ན་ཡེ་ཤེས་ཡོད་དམ་མེད་ཅེ་ན། ། འཕགས་པ་ཀླུ་སྒྲུབ་མི་
བཞེད་དེ། ། ཇི་སྐད་དུ། སེམས་ནི་སངས་རྒྱས་ཐམས་ཅད་ཀྱིས། ། མ་
གཟིགས་མི་གཟིགས་གཟིགས་མི་འགྱུར། ། རང་བཞིན་མེད་པའི་རང་བཞིན་
ལ། ། ཅི་ལྟ་བུ་ཞིག་གཟིགས་པར་འགྱུར་ཞེས་གསུངས་པ་དང་། ། བརྒྱུད་པའི་
མན་ངག་འདི་ཡིན་ནོ། ། དེས་ན་གཞན་གྱི་དོན་ལས་མ་གཏོགས་པ་བྱ་བ་
གཞན་ཅི་ཡང་མི་མངའ་ལ། ། འདི་ལྟར་གཞན་གྱི་དོན་ནི་འདོད་པར་བྱ་བའི་
དོན་གྱི་འབྲས་བུའི་གཙོ་བོ་ཡིན་ཏེ། ། ཇི་སྐད་དུ། འཕགས་པ་ཀླུ་སྒྲུབ་ཀྱི་
ཞལ་སྔ་ནས། ། གཞན་དོན་ཕུན་སུམ་ཚོགས་པ་ནི། ། འབྲས་བུ་སྤྱིའི་གཙོ་བོ་
ཡིན་པར་འདོད། ། སངས་རྒྱས་ཉིད་སོགས་དེ་ལས་གཞན། ། དེ་དག་དོན་གྱི་
འབྲས་བུར་འདོད། ། ཅེས་གསུངས་སོ། ། དེ་ཁོ་ན་ཉིད་ལ་འཇུག་པའི་མིན་
ངག་ཀྱང་བློ་ལ་གནས་པར་བྱའོ། ། ཚུལ་ཁྲིམས་རྒྱལ་བས་བསྐུལ་བ་ཡིས། །
འདིར་ནི་བསྡུས་ནས་བསྟན་པ་ཡིན། ། རྒྱས་པར་ཀླུ་སྒྲུབ་གདམས་ངག་
དང༌། ། ཐེག་ཆེན་མདོ་སྡེ་བལྟ་བར་གྱིས། ། ཅིག་ཅར་འཇུག་པའི་མན་
ངག ། པཎྜི་ཏ་དཱི་པཾ་ཀ་ར་ཤྲཱི་ཛྙཱ་ནས་མཛད་པ་རྫོགས་སོ།
པཎྜི་ཏ་དེ་ཉིད་དང་ལོ་ཙཱ་བ་ཚུལ་ཁྲིམས་རྒྱལ་བས་བསྒྱུར་བའོ། ། །།

དང་པོའི་ལམ་ལ་འཇུག་པ།
རྒྱ་གར་སྐད་དུ། བོ་དྷི་ས་ཏྭཱ་ཀནཱ་དི་མརྒ་བ་ཏཱ་ར་དེ་ཤ་ན། ། བོད་སྐད་
དུ། བྱང་ཆུབ་སེམས་དཔའ་ལས་དང་པོ་པའི་ལམ་ལ་འཇུག་པ་བསྟན་པ། །
བླ་མ་དམ་པ་རྣམས་ལ་ཕྱག་འཚལ་ལོ། ། ངན་འགྲོ་འཁོར་བ་འཇོམས་པ་
དང་། ། མངོན་མཐོ་ངེས་འབྱུང་སྩོལ་མཛད་པ། ། ཕྱོགས་བཅུའི་དཀོན་
མཆོག་ཐམས་ཅད་དང༌། ། དཔལ་ལྡན་བླ་མའི་ཞབས་ལ་ཕྱག་འཚལ། ། འདི་
ན་གང་དག་རང་བཞིན་གྱིས་སྙིང་རྗེ་དང་ཤེས་རབ་ཆེ་བ་ཐེག་པ་ཆེན་པོའི་
རིགས་ཅན་དང་། ། ཡང་གང་དག་སྐྱེ་བ་སྔ་མ་དག་ཏུ་ཐེག་པ་ཆེན་པོ་ལ་གོམས་
པར་བྱས་པའི་སྐྱེས་བུ་འཁོར་བ་ལ་ཡིད་ལེགས་པར་བྱུང་བ། ། འཆི་བ་རྗེས་སུ་
དྲན་པ། ། ཕྱི་ནང་གི་དངོས་པོ་ཐམས་ཅད་ལ་ཞེན་པ་ཆུང་བ། ། དགེ་བའི་
བཤེས་གཉེན་དམ་པ་ཞིག་ལ་ཐེག་པ་ཆེན་པོའི་ལམ་ཕྱིན་ཅི་མ་ལོག་པ་ཞིག་ཐོས་
པར་གྱུར་ན་ཅི་མ་རུང༌། ། བདག་གིས་དམ་པ་ཞིག་བཙལ་བར་བྱའོ་སྙམ་དུ་
སེམས་པ་དེས། ། དགེ་བའི་བཤེས་གཉེན་དུ་རུང་བའི་བླ་མ་བཙལ་ཏེ། །
གཞན་དུ་བསྟན་པ་བཞིན་དུ་གསུམ་ལ་སྐྱབས་སུ་འགྲོ་བ་ཁྱད་པར་ཅན་
དང་། ། འགྲོ་བ་མཐའ་ཡས་ཡུལ་དུ་བྱས་ཏེ། ། བསམ་པ་བཟང་པོ་དང་ལྡན་
པས་བླ་ན་མེད་པའི་བྱང་ཆུབ་ཆེན་པོར་སེམས་ཐུན་མོང་མ་ཡིན་པ་བསྐྱེད་པ་
དང་། ། ལྷག་པའི་བསམ་པ་བཟང་པོ་དང་ལྡན་པས་གཡོ་སྒྱུ་དང་བྲལ་བའི་
འཇུག་པ་བྱང་ཆུབ་ཀྱི་སེམས་ཆེན་པོས་བྱང་ཆུབ་སེམས་དཔའི་ཚུལ་ཁྲིམས་ཀྱི་
བསླབ་པ་གསུམ་ལེགས་པར་བླང་བར་བྱའོ། ། དེ་ནས་ཁྱི་དང་གདོལ་པ་དང་
བྲན་གྱི་འདུ་ཤེས་དང་ལྡན་པ། ། གཡོ་སྒྱུ་དང་བྲལ་བའི་བྱང་ཆུབ་སེམས་དཔའ་

དེ་ཚོགས་ཀྱི་ལམ་མ་ཡིན་པས་ཉིན་དང་མཚན་དུ་ལུས་དང་ངག་དང་ཡིད་ཀྱི་བྱ་
བ་ཐམས་ཅད་དོན་མེད་པར་མི་འགྱུར་རོ། ། འདི་ལྟར་སེམས་དེས་ཟས་ཀྱི་ཚོང་
རིག་པར་བྱ་བ་དང༌། ། དབང་པོའི་སྒོ་རྣམས་བསྡོམ་པ་དང་། །ཁ་ན་མ་ཐོ་བ་
ཕྲ་རབ་ཙམ་ལ་ཡང་འཇིགས་པར་བལྟ་བ་དང༌། ། ཉིན་དང་མཚན་དུ་རྣལ་
འབྱོར་ལ་བརྩོན་པར་བྱའོ། ། དེ་ནས་དབུགས་ཕྱི་ནང་དུ་རྒྱུ་བ་ཡང་གཞན་གྱི་
དོན་དུ་འགྱུར་བར་འདོད་པ་དེས་ཐོ་རངས་ཀྱི་ཐུན་ལས་ལངས་ཏེ། ། བཤང་བ་
དང་གཅི་བ་དོར་བ་ལ་སོགས་པའི་སྤྱོད་ལམ་ལེགས་པར་བྱས་ནས།། ཡུལ་
དབུས་དང་ཡུལ་མཐའ་ཁོབ་ཀྱི་བྱེ་བྲག་གིས་ཁྲུས་བྱས་ལ། ། འགྲོ་བ་མཐའ་དག་
ལ་དམིགས་ཏེ། ། ཚད་མེད་པ་བཞིས་བྱང་ཆུབ་ཏུ་སེམས་བསྐྱེད་ལ། ། དཀོན་
མཆོག་གསུམ་གྱི་གཟུགས་བརྙན་གྱི་སྤྱན་སྔར་བྱུག་རིས་ལེགས་པར་བྱས་ཏེ་མེ་
ཏོག་དྲི་ཞིམ་པོ་སིལ་མ་ལེགས་པར་གཏོར་ནས། ། དེ་དག་གི་སྤྱན་སྔར་པུས་མོ་
གཉིས་ས་ལ་གཙུགས་ནས་ཐལ་མོ་སྦྱར་ཏེ། ། ཕྱོགས་བཅུའི་འཇིག་རྟེན་གྱི་
ཁམས་ཀྱི་སངས་རྒྱས་ཐམས་ཅད་དང་ཆོས་ཐམས་ཅད་དང༌། ། ཐེག་པ་ཆེན་
པོའི་དགེ་འདུན་གྱི་སྤྱན་སྔར་ལུས་ཀྱི་བཀོད་པ་གྲངས་མེད་ཅིང་བརྗོད་དུ་མེད་
པར་སྤྲུལ་ཏེ། ། དེ་དག་རེ་རེའི་ཞབས་ལ་ལེགས་པར་ཕྱག་བྱའོ། ། དེ་དག་ལ་
ཟང་ཟིང་གི་མཆོད་པ་ཚད་མེད་པ་རྒྱུ་ལ་དཔག་ཏུ་མེད་པས་མཉེས་པར་
བྱའོ། ། དེ་ནས་ལུས་རེ་རེ་ལ་མགོ་བོ་བརྗོད་དུ་མེད་པ། ། མགོ་བོ་རེ་རེ་ལ་ལྕེ་
བརྗོད་དུ་མེད་པར་སྤྲུལ་ཏེ། ། བདག་དང་གཞན་གྱི་སྡིག་པ་མ་ལུས་པར་
བཤགས་པར་བྱའོ། ། བདག་དང་གཞན་གྱི་དགེ་བ་ལ་རྗེས་སུ་ཡི་རངས་
བྱའོ།། སངས་རྒྱས་བཅོམ་ལྡན་འདས་མངོན་པར་རྫོགས་པར་སངས་རྒྱས་
ནས་རིང་པོ་མ་ལོན་པ་རྣམས་ལ་ཆོས་ཀྱི་འཁོར་ལོ་བསྐོར་བར་བསྐུལ་མ་གདབ་
པར་བྱའོ། ། གང་དག་ཆོས་ཀྱི་འཁོར་ལོ་བསྐོར་ནས་ཚེའི་འདུ་བྱེད་གཏོང་བ་དེ་
དག་ལ་འཁོར་བ་ཇི་སྲིད་པའི་བར་དུ་ཡོངས་སུ་མྱ་ངན་ལས་མི་འདའ་བར་

གསོལ་བ་གདབ་པར་བྱའོ། ། དགེ་བའི་རྩ་བ་དེ་དག་ཐམས་ཅད་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་བསྔོ་བར་བྱའོ། ། ཇི་ལྟར་མདོ་ལས་
འབྱུང་བ་བཞིན་དུ་ཡན་ལག་དེ་དག་རེ་རེ་ལ་ཚིག་ཤིན་ཏུ་རྒྱས་པར་བརྗོད་པར་
བྱའོ། ། དེ་ནས་མཆོད་པ་བདུན་པོའི་རྗེས་ལ་འགྲོ་བ་མཐའ་དག་ལ་དམིགས་
ཏེ། ། གསུམ་ལ་སྐྱབས་སུ་འགྲོ་བའི་ཚིག་ལན་གསུན་གྱི་བར་དུ་བརྗོད་པར་
བྱའོ། ། དེ་ནས་བྱང་ཆུབ་ཏུ་སེམས་བསྐྱེད་པར་བྱ་སྟེ། ། ཇི་ལྟར་ཆོ་ག་ལས་
འབྱུང་བ་བཞིན་དུ་བྱའོ། ། ཐ་ན་ཡང་འདི་སྐད་དུ། ། སངས་རྒྱས་ཆོས་དང་
ཚོགས་ཀྱི་མཆོག་རྣམས་ལ། ། བྱང་ཆུབ་བར་དུ་བདག་ནི་སྐྱབས་སུ་མཆིའོ། །
བདག་གིས་སྦྱིན་སོགས་བགྱིས་པ་འདི་དག་གིས། ། འགྲོ་ལ་ཕན་ཕྱིར་སངས་
རྒྱས་འགྲུབ་པར་ཤོག ། ཅེས་ལན་གསུམ་བརྗོད་པར་བྱའོ། ། དེ་ནས་བདག་
གི་ལུས་དབུལ་བ་དང་། ། དེ་ནས་སྐྱེས་བུ་ཆེན་པོའི་ཆོས་ལུགས་ཤིང་རྟ་ཆེན་
པོའི་ལམ་དེ་ལ་གནས་པར་དམ་བཅའ་བར་བྱའོ། ། དེ་ནས་རང་གི་མལ་དུ་
སྐྱིལ་མོ་ཀྲུང་གིས་འདུག་ལ། ། བླ་མ་རྗེ་བཙུན་དཔལ་བྱང་ཆུབ་བཟང་པོས་
བཀོད་པའི་ཏིང་ངེ་འཛིན་གྱི་ཚོགས་ཀྱི་ལེའུ་ལས་གསུངས་པའི་ཡན་ལག་དགུ་པོ་
ཤེས་པར་བྱས་ལ། ། ཞི་གནས་དང་ལྷག་མཐོང་གི་རྣལ་འབྱོར་བསྒོམ་པར་བྱ་
སྟེ། ། དེ་ཡང་བྱིང་བ་དང་རྒོད་པ་ལ་སོགས་པའི་སྐྱོན་དུ་གྱུར་པ་ཐམས་ཅད་
བསལ་ཏེ་བསྒོམ་པར་བྱའོ། དེ་ནས་མིག་ཕྱེ་ལ་དབུགས་ཕྱུང་སྟེ། ཕྱི་དང་
ནང་གི་དངོས་པོ་མཐོང་བ་ན། ། ཨེ་མ་ཧོ་ངོ་མཚར། ཨེ་མ་ཧོ་ངོ་མཚར།
ནམ་མཁའི་ལྟ་བུའི་སྐྱེ་བ་མེད་པ་ལས་རྟེན་ཅིང་འབྲེལ་བར་འབྱུང་བའི་སྟོབས་
ཀྱིས་སྣ་ཚོགས་སུ་སྣང་ཞིང་གནས་པ་འདི་ཨེ་མ་ཧོ་ངོ་མཚར་རོ་སྙམ་དུ་སྒྱུ་མའི་
དཔེ་བརྒྱད་ཀྱི་ཚུལ་དུ་ཤེས་པར་བྱའོ། དེ་ནས་སྙིང་རྗེ་ཆེན་པོའི་ཡིད་ཀྱིས་མི་
སྣང་བའི་སེམས་ཅན་ཐམས་ཅད་ལ་ཆོས་བཤད་པའི་ཕྱིར་རྟོགས་པ་ཅི་ཡོད་པས་
ཐེག་པ་ཆེན་པོའི་མདོ་སྡེ་ཁ་ཏོན་དུ་གདོན་པར་བྱའོ། ། དེ་ནས་ཟས་ཀྱི་བྱ་བའི་

དུས་སུ་མ་གཙང་བའི་རྫས་སུམ་ཅུ་རྩ་དྲུག་གིས་གོང་བའི་ལུས་སྙིང་པོ་མེད་པ་
མཐར་འཇིག་པ་འདིས་སངས་རྒྱས་ཀྱི་སྐུའི་སྙིང་པོ་དེ་བཅིལ་བར་བྱའོ་ཞེས་
བསམས་ལ། – རྒྱགས་པའི་ཕྱིར་ཡང་མ་ཡིན་ལ། རོ་ལ་ཆགས་པས་ཀྱང་མ་
ཡིན་ཏེ། ། གྲུ་ལྟ་བུའི་བློས་བཟའ་བར་བྱའོ། ། ཟས་ཀྱི་ཚོད་རིག་པར་ཡང་བྱ་
སྟེ། ། གསོ་བ་རིག་པའི་ཡན་ལག་བརྒྱད་པ་ལས། ། ལྟོ་བའི་ཆ་གཉིས་ཟས་
ཀྱིས་ཏེ། ཆ་གཅིག་པ་ནི་སྐོམ་གྱིས་སོ། ། རླུང་ལ་སོགས་པའི་གནས་སུ་
ནི། ། ཆ་གཅིག་སྟོང་པ་བཞག་པར་བྱ། ། ཞེས་བཤད་དོ། ། ཟས་དེ་ལ་ཆ་
བཞིར་བགོ་བར་བྱ་སྟེ། ། ཆ་དང་པོ་དཀོན་མཆོག་གསུམ་དང་བླ་མ་ལ་དབུལ་
པར་བྱའོ། ། ཆ་གཅིག་རང་ཉིད་ལོངས་སྤྱད་པར་བྱའོ། ། ཆ་གཅིག་བྱིས་པ་
དང་མགོན་མེད་པ་དག་ལ་སྦྱིན་པར་བྱའོ། ། གཅིག་ནི་ཁྱི་དང་བྱ་རོག་ལ་
སོགས་པའི་བྱོལ་སོང་ལ་སྦྱིན་པར་བྱའོ། ། བདག་གིས་སྤྱོད་པ་བསྡུས་པར་ནི་
གཞན་དུ་ཡང་བརྗོད་དོ། ། ཚུལ་གཞན་ནི་སྤྱོད་པ་བསྡུས་པའི་སྒྲོན་མ་ལས་
བཤད་པ་བཞིན་ནོ། ། དེ་ནས་སྔ་དྲོའི་ཐུན་ལ་ཡང་ཐོ་རངས་ཀྱི་ཐུན་ལ་ཇི་སྐད་
བརྗོད་པ་ལྟར་ཐམས་ཅད་བྱའོ། ། གུང་གི་ཐུན་དང་། དགོང་མོའི་ཐུན་དང༌།
མཚན་མོའི་གུང་གི་ཐུན་ཐམས་ཅད་དུ་ཇི་ལྟར་བརྗོད་པའི་ཆོ་ག་ཐམས་ཅད་
རྫོགས་པར་བྱའོ། ། དེ་ལྟ་བུའི་རྣལ་འབྱོར་པ་དེ་ལ་ནི་གཉིད་ལོག་པ་དང་ཉལ་
བའི་དུས་ལ་ངེས་པ་མེད་དོ་ཞེས་བླ་མ་དག་གསུང་ངོ་། དེ་ལྟ་བུའི་རྣལ་འབྱོར་
པ་ཚོགས་ཀྱི་ལམ་པ་ཐར་པའི་ཆ་དང་མཐུན་པའི་དགེ་བའི་རྩ་བ་བསྐྱེད་འདོད་
པའི་ལས་དང་པོ་པ་ཉིན་དང་མཚན་དུ་དོན་མེད་པར་མི་གནས་པ་དེ་ལྟ་བུ་ལ་
ལྟུང་བའི་ཉེས་པ་ག་ལ་འབྱུང༌། ། གལ་ཏེ་བག་ཆགས་ངན་པའི་སྟོབས་ཀྱིས་
ལྟུང་བ་བྱུང་བར་གྱུར་ན། ། འདི་ལྟར་མྱུར་དུ་གསོ་བྱེད་དེ། ། དེ་ཡང་འདི་
ལྟར་ཐུན་དྲུག་པོ་དེ་དག་དུམ་བུ་བཅོ་བརྒྱད་དུ་བགོས་ནས་སྐད་ཅིག་མ་ལྔ་བཅུ་
རྩ་བཞིར་འགྱུར་རོ། ། བྱང་ཆུབ་སེམས་དཔའ་ཡང་རབ་འབྲིང་དགུར་འབྱུང་

ངོ༌། ། བླ་མའི་མན་ངག་གིས་གསོ་བའི་ཐབས་རྣམས་ཤེས་པར་བྱའོ། ། དམ་
པ་རྣམས་ཀྱིས་བཤད་པའི་ལམ་བཟང་པོ། ། བྱང་ཆུབ་འོད་སོགས་སློབ་མས་
བསྐུལ་བྱས་པས། ། ཐེག་ཆེན་རིགས་ཅན་རྣམས་ཀྱིས་བགྲོད་བྱས་ནས། །
རྐང་གཉིས་དབང་པོའི་གནས་སུ་འགྲོ་བར་ཤོག། རྗེ་བཙུན་བླ་མ་བྱང་ཆུབ་
སེམས་དཔའ་ལ། ། དགེ་སློང་བྱང་ཆུབ་འོད་ཀྱིས་གསོལ་བ་བཏབ། ། དགེ་
སློང་ཚུལ་ཁྲིམས་རྒྱལ་བས་ཞུས་ནས་བསྒྱུར། ། ཐེག་པ་ཆེན་པོ་པ་རྣམས་སྤྱོད་
གྱུར་ཅིག ། བྱང་ཆུབ་སེམས་དཔའ་ལས་དང་པོ་པའི་ལམ་ལ་འཇུག་པ་བསྟན་
པ་སློབ་དཔོན་དཔལ་མར་མེ་མཛད་ཡེ་ཤེས་ཀྱིས་མཛད་པ་རྫོགས་སོ། །
པཎྜི་ཏ་དེ་ཉིད་དང༌། ལོ་ཙཱ་བ་ཚུལ་ཁྲིམས་རྒྱལ་བས་བསྒྱུར་པའོ། ། ། །

སྐྱབས་འགྲོ།
རྒྱ་གར་སྐད་དུ། ས་ར་ཎ་གཙྪ་དེ་ཤ བོད་སྐད་དུ། སྐྱབས་སུ་འགྲོ་
བ་བསྟེན་པ། དཀོན་མཆོག་གསུམ་ལ་ཕྱག་འཚལ་ལོ། ། ངན་སོང་གསུམ་
དང་འགྲོ་བ་ལྔའི། ། སྡུག་བསྔལ་མ་ལུས་སེལ་མཛད་ཅིང་། ། མཐོ་རིས་མྱུ་
ངན་འདས་པ་ཡི། ། བདེ་བ་སྩོལ་མཛད་དེ་ལ་འདུད། ། འདིར་སྐྱབས་སུ་འགྲོ་
བ་བཤད་པར་བྱ་སྟེ། ། སྡོམ་ལ་བརྟེན་དང་གནས་དང་བསམ་པ་དང་། །
དུས་དང་རང་བཞིན་ཚད་དང་ནི། ། ཚུལ་དང་བསློབ་པ་ངེས་པའི་ཚིག །
ལས་དང་དཔེ་དང་དབྱེ་བ་དང་། ། ཉེས་དམིགས་དགོས་པ་ཕན་ཡོན་ཏེ། །
རྣམ་པ་བཅོ་ལྔ་དག་ཏུ་བརྗོད། ། དེ་ལ་རྟེན་གྱི་གང་ཟག་ནི་གཉིས་ཏེ། ། ཐེག་
པ་ཆེན་པོའི་རིགས་ཅན་དང་། ། ཐེག་པ་ཆུང་ངུའི་རིགས་ཅན་ནོ། ། གནས་
ནི་རྣམ་པ་གཉིས་ཏེ། ། ཐེག་པ་ཆེ་ཆུང་གི་བྱེ་བྲག་གིས་སོ། ། དེ་ལ་ཐེག་པ་ཆེན་
པོ་པའི་གཞུང་གིས་ནི་དཀོན་མཆོག་གསུམ་འདི་ལྟ་བུ་ཡིན་ཏེ། ། དེ་ཁོ་ན་ཉིད་
ཀྱི་དཀོན་མཆོག་གསུམ་དང་། མངོན་པར་རྟོགས་པའི་དཀོན་མཆོག་གསུམ་
དང༌། མདུན་དུ་བཞུགས་པའི་དཀོན་མཆོག་གསུམ་མོ། ། དེ་ཡང་འདི་ལྟར་
ཤེས་བྱ་ཕྱིན་ཅི་མ་ལོག་པར་མཁྱེན་པ། རྣམ་པར་མི་རྟོག་པ་གཉིས་སུ་མེད་
པའི་ཡེ་ཤེས། ཆོས་ཀྱི་དབྱིངས་ལ་གནས་པ་དང༌། ཆོས་ཀྱི་དབྱིངས་རྣམ་
པར་དག་པ་ཤེས་རབ་ཀྱི་ཕ་རོལ་ཏུ་ཕྱིན་པ་དེ་ཉིད་དང༌། མཉམ་པར་བཞག་
པའི་དུས་སུ་ཆོས་ཐམས་ཅད་ནམ་མཁའི་དཀྱིལ་ལྟ་བུར་ཤེས་པའི་བྱང་ཆུབ་
སེམས་དཔའ་ས་ཆེན་པོ་ལ་གནས་པ་དང༌། ཡང་འདི་ལྟར་གཟུགས་ཀྱི་སྐུ་རྣམ་
པ་གཉིས་དང༌། བདེན་པ་བཞི་དང༌། བྱང་ཆུབ་ཀྱི་ཕྱོགས་སུམ་ཅུ་རྩ་བདུན་

ཕ་རོལ་ཏུ་ཕྱིན་པ་ལ་སོགས་པའི་ཆོས་རྒྱུད་ལ་གནས་པ་
དང༌། སྦྱོར་བའི་ལམ་པའི་བྱང་ཆུབ་སེམས་དཔའ་དང་ཡང་འདི་ལྟར་རི་མོ་
བྲིས་པ་དང་། འབུར་དུ་གཏོད་པ་དང་། ལུགས་མ་དང༌། ལྡེར་སོ་ལ་
སོགས་པ་དང༌། གསུང་རབ་ཡན་ལག་དགུའི་པོ་ཏི་དང༌། ། གླེགས་བམ་ལ་
སོགས་པ་དང་། ཚོགས་ཀྱི་ལམ་པའི་བྱང་ཆུབ་སེམས་དཔའོ། ། ཐེག་པ་ཆུང་
ངུའི་གཞུང་ནི། གང་ཞིག་གསུམ་ལ་སྐྱབས་འགྲོ་བ། ། སངས་རྒྱས་དགེ་
འདུན་བྱེད་པའི་ཆོས། ། མི་སློབ་པ་དང་གཉིས་ཀ་དང༌། ། མྱ་ངན་འདས་ལ་
སྐྱབས་སུ་འགྲོ ། ཞེས་བྱ་བ་ཡིན་ནོ། ། དེ་ལ་བསམ་པ་ནི་ཐེག་པ་ཆེན་པོ་པའི།
ནི། སེམས་ཅན་མ་ལུས་པའི་དོན་དུ་སེམས་པའོ། ། གཅིག་ནི་བདག་འབའ་
ཞིག་གི་དོན་དུ་སེམས་པའོ། ། དེ་ལ་དུས་ནི་ཐེག་པ་ཆེན་པོ་པའི་ནི་བྱང་ཆུབ་ཀྱི་
སྙིང་པོའི་བར་དུའོ། ། གཅིག་ནི་ཇི་སྲིད་འཚོའི་བར་དུ་དམ་འཆའ་བའོ། ། དེ་
ལ་རང་བཞིན་ནི་ངོ་ཚ་ཤེས་པ་དང༌། ཁྲེལ་ཡོད་པ་དང་ལྡན་པ་དང༌། རྣམ་
པར་རིག་བྱེད་མ་ཡིན་པ་སྐྱེས་པའོ། ། དེ་ལ་ཚད་ནི་ལས་བླངས་པ་དང་།
སྐྱབས་བྱེད་པ་དང༌། རྣམ་པར་རིག་བྱེད་སྐྱེས་པའོ། ། དེ་ལ་ཚུལ་ནི་སྐྱབས་
སུ་འགྲོ་བའི་ཆོ་ག་ཡིན་ཏེ། དེ་ནི་བླ་མ་ལ་ཞུ་བར་བྱའོ། ། དེ་ལ་བསླབ་པ་ནི་
ཐུན་མོང་དང༌། ཐུན་མོང་མ་ཡིན་པ་སྟེ། ། བླ་མའི་ཞལ་སྔ་ནས་ཤེས་པར་
འགྱུར་རོ། ། དེ་ལ་ངེས་པའི་ཚིག་ནི་འབངས་ཡིན་པའམ། དེ་ལས་གཞན་
པའི་ཇོ་བོ་མི་ཆོལ་བས་སྐྱབས་སུ་སོང་བའོ། ། དེ་ལ་ལས་ནི་བྱང་ཆུབ་ཀྱི་སེམས་
ཀྱི་ལྗོན་ཤིང་སྐྱེ་བའི་རྩ་བར་གྱུར་པ་དང་། ཐར་པའི་གྲོང་ཁྱེར་ཆེན་པོའི་སྐོར་
གྱུར་པ་དང་། བསྙེན་གནས་ལ་སོགས་པའི་སྡོམ་པ་ཐམས་ཅད་ཀྱི་རྟེན་བྱེད།
པའོ། ། དེ་ལ་དཔེ་ནི་རྒྱལ་པོའམ།བློན་པོའི་འབངས་དག་དེ་ཡི་བཀའ་ལས་དང་། ས་དང་།
མི་འདའ་ཞིང་ཅི་ནས་ཀྱང་དེ་མགུ་བར་བྱེད་པ་བཞིན་ནོ། ། དེ་ལ་དབྱེ་བ་ནི་
ཐུན་མོང་པ་དང༌། ཐུན་མོང་མ་ཡིན་པའི་བྱེ་བྲག་གོ ། དེ་ལ་ཉེས་དམིགས་

ནི་གཉིས་ཏེ། ། སྐྱབས་ཉམས་པའམ།། མི་ཤེས་པའོ། །སྤངས་པའམ།
ཉམས་པ་ནི་ཇི་སྐད་དུ། ཟླ་གྲགས་ཀྱི་ཞལ་སྔ་ནས། ་རྟེན་གྱི་དམ་པ་བླངས་
ནས་ནི། སླར་ཡང་སྨན་ལ་བསྟེན་གྱུར་ན། ཉམས་བཅས་ཕྱོགས་ལ་གནས་
པས་ན། དེ་ནི་དམ་པའི་བཞད་གད་འགྱུར། ཞེས་གསུངས་ཏེ་མཚོན་པ་
ཙམ་མོ། ། དེ་ལ་དགོས་པ་ནི་བཅོམ་ལྡན་འདས་ཀྱིས་ཇི་སྐད་དུ། འཇིགས་
པས་སྐྲག་པའི་མི་རྣམས་ནི། ། ཕལ་ཆེར་རི་དང་ནགས་ཚལ་དང༌། ཀུན་
དགའ་དང་ནི་མཆོད་གནས་ཀྱི། ། ལྗོན་ཤིང་རྣམས་ལ་སྐྱབས་སུ་འགྲོ།།
སྐྱབས་དེ་གཙོ་བོ་མ་ཡིན་ཞིང་། ། སྐྱབས་དེ་མཆོག་གྱུར་མ་ཡིན་ལ། ། སྐྱབས་
དེ་ལ་ནི་བརྟེན་ནས་སུ། ། སྡུག་བསྔལ་ཀུན་ལས་མི་གྲོལ་ཞིང་། ། གང་ཚེ་གང་
ཞིག་སངས་རྒྱས་དང༌། ། ཆོས་དང་དགེ་འདུན་སྐྱབས་སོང་ནས། ། སྡུག་
བསྔལ་སྡུག་བསྔལ་ཀུན་འབྱུང་དང་། སྡུག་བསྔལ་ཡང་དག་འདས་པ་
དང༌། ། འཕགས་ལམ་ཡན་ལག་བརྒྱད་བདེ་བ། ། མྱ་ངན་འདས་པར་འགྲོ་
འགྱུར་དང་། ། འཕགས་པའི་བདེན་པ་བཞི་པོ་དག ། ཤེས་པ་ཀྱིས་ནི་ལྟ་
བྱེད་པ། སྐྱབས་དེ་གཙོ་བོ་ཡིན་པ་སྟེ། ། སྐྱབས་དེ་མཆོག་ཏུ་གྱུར་པ་
ཡིན། ། སྐྱབས་དེ་ལ་ནི་བརྟེན་ནས་ཀྱང་། ། སྡུག་བསྔལ་ཀུན་ལས་གྲོལ་བར་
འགྱུར། ། ཞེས་གསུངས་སོ། ། སྐྱབས་སུ་འགྲོ་བའི་དགོས་པ་ནི་དེ་ལྟ་བུའོ། །
དེ་ལ་ཕན་ཡོན་ནི་གསུམ་སྟེ། རྒྱུའི་དུས་ཀྱི་ཕན་ཡོན་དང༌། ལམ་གྱི་དུས་ཀྱི་
ཕན་ཡོན་དང༌། འབྲས་བུའི་དུས་ཀྱི་ཕན་ཡོན་ནོ། ། རྒྱུའི་དུས་ཀྱི་ལ་ཚེ་
འདིའི་དང་། ཚེ་རབས་གཞན་གྱིའོ། ། ཚེ་འདིའི་ཕན་ཡོན་ནི་འཇིགས་པ་
ཆེན་པོ་བརྒྱད་ལས་ཐར་བར་བྱེད་པ་དང༌། བར་ཆད་མེད་པ་དང་། བསྟན་
པ་ལ་དགའ་བའི་ལྷ་དག་སྟོང་གྲོགས་བྱེད་པ་དང་། འཆི་བའི་དུས་སུ་ཡིད་
དགའ་བ་ལ་སོགས་པའོ། ། ཚེ་རབས་གཞན་གྱི་ནི་འཁོར་བའི་སྡུག་བསྔལ་དང༌།
ངན་སོང་གི་སྡུག་བསྔལ་ལས་འདྲེན་པར་མཛད་པ་དང་། མྱ་ངན་ལས་འདས་

པ་དང་། མཐོ་རིས་ཀྱི་བདེ་བ་སྩོལ་བའོ། ། ལམ་གྱི་ཕན་ཡོན་བདེན་པ་བཞི་
དང༌། འཕགས་པའི་ལམ་ཡན་ལག་བརྒྱུད་པ་དང༌། བྱང་ཆུབ་ཀྱི་ཡན་ལག་
བདུན་ལ་སོགས་པ་ལ་སྦྱོར་བར་མཛད་པའོ། ། འབྲས་བུའི་ཕན་ཡོན་ནི་མྱ་ངན་
ལས་འདས་པ་གཉིས་དང་། སྐུ་གསུམ་ཐོབ་པར་བྱེད་པའོ། ། འདི་དག་ནི་
མདོར་བསྡུས་པ་ཡིན་ལ། རྒྱས་པར་གཞུང་དང་བླ་མ་ལས་ཤེས་པར་བྱའོ། །
སྐྱབས་སུ་འགྲོ་བ་བསྟན་པ་ཞེས་བྱ་བ། བླ་མ་བྱང་ཆུབ་སེམས་དཔའ་དཱི་པཾ་ཀ་
ར་ཤྲཱི་ཛྙཱ་ནས་མཛད་པ་རྫོགས་སོ། ། །།

ལམ་གྱི་སྒྲུབ་ཐབས།
རྒྱ་གར་སྐད་དུ། མ་ཧཱ་ཡཱ་ན་པ་ཐཱ་སཱ་དྷ་ན་ཝ་རྫ་སཾ་གྲ་ཧ། བོད་སྐད་དུ།
ཐེག་པ་ཆེན་པོ་ལམ་གྱི་སྒྲུབ་ཐབས་ཡི་གེར་བསྡུས་པ། སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། ། བསམ་གྱིས་མི་ཁྱབ་ཆེ་བ་
མངའ། ། བླ་མེད་བྱང་ཆུབ་ཐོབ་འདོད་ན། ། བྱང་ཆུབ་སྒྲུབ་ལ་རག་ལས་
པས། ། སྒྲུབ་པ་ལྷུར་བླངས་སྙིང་པོར་བྱ། ། དལ་འབྱོར་ཕུན་སུམ་ཚོགས་པའི་
ལུས། ཤིན་ཏུ་རྙེད་དཀའ་རྙེད་གྱུར་ཅིང་། ། ཕྱིས་ཀྱང་ཤིན་ཏུ་རྙེད་དཀའ་
བས། སྒྲུབ་ལ་འབད་པས་དོན་ཡོད་བྱ། ། སངས་རྒྱས་འབྱུང་དང་དགེ་སློང་
དང༌། ། མི་ལུས་རྙེད་དཀའ་རྙེད་གྱུར་ཅིང་། ། དགེ་བཤེས་ཕྲད་དཀའ་ཕྲད་
གྱུར་ནས། ། དོན་མེད་པར་ནི་མ་བྱེད་གསུང་། ། རླུང་གི་ནང་གི་མར་མེ་
བཞིན། ཚེ་འདི་གནས་པའི་གདེང་མེད་ཕྱིར། ། མགོ་འམ་ལུས་ལ་མེ་འབར་
ཞིང༌། ། སྒྲུབ་ལ་བསྐྱུར་ཏེ་བརྩོན་འགྲུས་པ་ཙམ། ། འཇིག་རྟེན་འདས་དང་
འཇིག་རྟེན་གྱི། ། ཕུན་སུམ་ཚོགས་པ་ཐམས་ཅད་ཀྱང་། ། སྒྲུབ་པའི་མཐུ་ལས་
བྱུང་རིག་མཛོད། ། སྒྲུབ་པ་གཙོར་མཛད་བློ་ལྡན་རྣམས། ། འདི་དང་གཞན་
དུ་བདེ་བ་ལ། ། མཁས་པ་སུ་ཞིག་ཐེ་ཚོམ་ཟ། ། དེ་ཉིད་ཕྱིར་ན་བློ་ལྡན་
རྣམས། ། སྒྲུབ་པ་སྙིང་པོར་བྱ་བར་རིགས། ། འདོད་པའི་གཞི་ལ་ཆགས་པའི་
རྒྱུས། ། སྒྲུབ་པའི་སྤྱོད་ལམ་ཉམས་པའི་མི། ། འཇིག་རྟེན་འདས་དང་འཇིག་
རྟེན་གྱི། ། ཕུན་སུམ་ཚོགས་པ་ཐམས་ཅད་ལས། ། ཤིན་ཏུ་རིང་བ་ཁོ་ནར་
འགྱུར། ། འཁོར་བའི་བཙོན་ར་ཉམ་ང་རུ། ། ཉོན་མོངས་འཆིང་བ་སྣ་ཚོགས་
ཀྱིས། ། རབ་ཏུ་བསྡམས་པས་ཉམ་ཐག་ཅིང་། ། འཁོར་བའི་སྡུག་བསྔལ་

དཔག་མེད་ཀྱིས། ། དེ་ཉིད་རྒྱུས་གདུངས་མ་བདེར་འགྱུར། ། དེ་ཉིད་ཕྱིར་
ཡང་བློ་ལྡན་དག འདོད་པའི་གཞི་ལ་ཆགས་སྤངས་ཏེ། ། ཆོས་སྒྲུབ་གཙོ་
བོར་བྱ་བའི་རིགས། ། འདོད་པ་ཆགས་བྲལ་བྱ་བའི་ཕྱིར། ། འདོད་པའི་ཉེས་
པ་དཔག་མེད་པ། ། གཞུང་ལས་འབྱུང་བ་རྟོག་བྱས་ལ། ། རྟག་ཏུ་ཚུལ་བཞིན་
བཏུང་བ་དུག་ཅན་ལྟ་བུར་ཡིད་ལ་བྱ། མནོག་ཆུང་ཉེས་པ་ཆེ་བ་ནི།
ལྟ། ། ཆོས་མིན་སྡུག་བསྔལ་རྒྱུར་གྱུར་པ། ། རྩ་ཡི་མེ་བཞིན་ཤེས་པར་བྱ། །
འདོད་པ་ངོམས་པར་མི་བྱེད་ཅིང་། ། སྐོམ་པའི་སྲེད་པ་འཕེལ་བྱེད་པ། །
ལན་ཚྭའི་ཆུ་འཐུངས་ལྟ་བུ་ཞེས། ། ཐུབ་པའི་དབང་པོའི་ལུང་ལས་འབྱུང་། །
འདོད་པ་གནོད་པ་མང་བ་ནི། ། ཤིང་གི་རྩེ་མོའི་ཤིང་ཏོག་དང་། – ། ལམ་ཀའི་
ཤིང་གི་ཤིང་ཏོག་འདྲ། ། བྱིས་པ་རྣམས་ནི་ལན་མང་དུ། །འདོད་པ་གཞི་ལ་
ཆགས་པས་འཕུང་། ། འདོད་པའི་སྐྱོན་དུ་མ་གྱུར་པ། ། དེ་ནི་འགའ་ཡང་
མེད་རིག་བྱ། ། དེ་ཡི་ལས་ནི་སྡུག་བསྔལ་བསྐྱེད། ། ཐོག་མ་མེད་པའི་དུས་
ནས་ཀྱང༌། ། འདོད་ལ་ཆགས་པས་རྟག་ཏུ་འཁོར། ། འདོད་པའི་ཆུ་བོའི་
ཤུགས་ཀྱིས་ནི། ། འཁོར་བའི་འཁོར་ལོར་འཁོར་བྱེད་ཅིང་། ། དེ་ཡིས་ཉེས་པ་
གྲངས་མེད་སྐྱེད། ། འཁོར་བའི་སྐྱོན་ནི་མཐའ་ཡས་ཀྱིས། ། སྔོན་མཐའ་བ་
ལྟར་ཕྱི་མཐའ་རུ། ། གདུང་བྱས་གདུང་བྱས་གདུང་བྱེད་འགྱུར། ། དེ་དོན་
རྟག་ཏུ་བསྒོམ་བྱ་ཞིང་། ། བརྩོན་ར་ལྟ་བུའི་འཁོར་བ་ལ། ། བཙོན་ལྟར་སྐྱོ་བ་
གནས་པར་བྱ། ། ཇི་ལྟར་བཙོན་ནི་བཙོན་ར་ཡི། ། སྡུག་བསྔལ་ནང་མྱོང་དེ་
དྲན་པས། ། སྐྱོ་སེམས་རྟག་ཏུ་ངང་གིས་འབྱུང༌། ། ཇི་ལྟར་བཙོན་ནི་བཙོན་
ར་ལས། ། འབྲོས་པའི་གླགས་ནི་བྱུང་བའི་ཚེ། ། ཆེད་ཀ་གཞན་དང་མི་མཉམ་
པར། ། དེ་ཡི་གནས་ནས་འབྲོས་པ་ལྟར། ། འཁོར་བའི་རྒྱ་མཚོ་ཆེ་འདི་
ལས། ། བརྒལ་བའི་གླགས་དག་བྱུང་གྱུར་ན། ། ཆེད་ཀ་གཞན་དང་མི་མཉམ་
པར། ། སྲིད་པའི་ཁྱིམ་ནས་འབྱུང་བར་བྱ། ། བདག་གཞན་འཁོར་བའི་སྡུག་

བསྔལ་དག ། མཐར་དབྱུང་ཕྱིར་ཡང་བློ་ལྡན་དགེ ། འདོད་པ་མེད་བཞིན་
མྱུར་སྤངས་ཏེ། ། ཆོས་སྒྲུབ་གཙོར་བྱ་མི་རིགས་སམ། ། སྒྲུབ་པར་འདོད་པའི་
གང་ཟག་གིས། ། ས་ལྟར་ཆོས་ཉིད་གཞིར་གྱུར་པས། ། དང་པོ་སྐྱབས་སུ་
ལེགས་འགྲོ་ཞིང་། ། དེ་ཡི་བསླབ་པའི་ཆོས་ལ་བསླབ། ། རྗེས་སུ་དྲན་དྲུག་
རྟག་ཏུ་བསྒོམ། ། སངས་རྒྱས་ཡོན་ཏན་མཐའ་ཡས་པ། ། སྒྲུབ་པ་པོས་ནི་དྲན་
བྱས་ལ། ། དེ་ལ་དད་པ་བརྟན་པར་བྱ། ། ཆོས་ཀུན་རྩ་བ་དད་པ་ཡིན། ། རྩ་
རྩེའི་ཟིལ་ཐིགས་ལྟ་བུར་ནི། ། རིང་དུ་མི་གནས་ཚེ་འདིའི་ཕྱིར། ། མཁས་པས་
སྡིག་པ་ཡོང་མི་སྤྱད། ། དེ་འབྲས་ངན་བགྲོའི་སྡུག་བསྔལ་འབྱུང༌། ། དགེ་བཅུ་
ཚུལ་ཁྲིམས་དག་བྱ་ཞིང་། ། སོ་སོར་ཐར་པའི་སྡོམ་དག་ཀྱང༌། ། ཅི་ནུས་རིམ་
གྱིས་དག་པར་བསྲུང་། ། དེ་ནི་འཕགས་ནོར་ཀུན་གྱི་རྒྱུ། ། མང་ཐོས་ནོར་
ཡིན་དེ་ལྡན་བྱ། ། ཚུལ་ཁྲིམས་ནོར་ཉམས་གྱུར་པ་བཞིན། ། མང་ཐོས་ནོར་
ལས་ཉམས་པའི་མི། ། ཕྱི་ཕྱིར་འགྱོད་པར་གདོན་མི་ཟ། ། རང་ལ་ང་རྒྱལ་
གཞོམ་པ་དང་། ། ཆོས་སྨྲ་བ་ལའང་གུས་པར་བྱ། ། ཐེག་ཆེན་ཆོས་སྒོར་
འཇུག་འདོད་པས། ། མུན་སེལ་གདུང་བ་ཞི་བྱེད་པ། ། ཉི་ཟླ་ལྟ་བུའི་བྱང༌
ཆུབ་སེམས།། བསྐལ་བར་འབད་པས་སྐྱེ་ཡང་རུང༌། ། དང་པོར་དེ་བསྐྱེད་
རབས་སྦྱངས་པས། ། རི་རབ་ལྟ་བུར་བརྟན་པར་བྱ། ། དེ་བསྐྱེད་སྦྱོང་བར་
འདོད་པ་ཡིས། ། བྱམས་སོགས་ཚངས་པའི་གནས་བཞི་པོ། ། འབད་པས་
རིང་དུ་བསྒོམས་བྱས་པས། ། ཆགས་དང་ཕྲག་དོག་སྤང་བྱ་ཞིང༌། ། ཡང་དག་
ཆོ་ག་བྱས་པས་སྐྱེ། ། བག་ཡོད་ཆོས་ལས་ཉམས་པའི་མི། ། ཆོས་ཀུན་ལས་ནི་
ཉམས་པར་འགྱུར། ། ཆོས་དེ་རྣལ་འབྱོར་ཉིད་དུ་བྱ། ། བུ་གཅིག་ཕ་མ་བུ་
བསྲུང་དང་། ། ཞར་བ་མིག་གཅིག་མིག་བསྲུང་དང༌། ལམ་བཞུགས་རྣམས་
ཀྱིས་དེད་དཔོན་དང༌། ། སྨན་ཤིང་ཆེན་པོའི་འབྲས་བུ་ལྟར། ། བག་ཡོད་ཆོས་
ཀྱིས་སེམས་དེ་བསྲུང་། ། སེམས་དེ་བྱང་ཆུབ་རྩ་བར་གསུངས། ། བྱང་ཆུབ་

སེམས་དཔའི་སྤྱོད་པ་ཡི། ། དཀྱིལ་འཁོར་དག་ནི་ཐམས་ཅད་དང༌། ། བྱང་
ཆུབ་སེམས་ཀྱི་མཐུ་ལས་བྱུང༌། ། སེམས་མཆོག་དེ་དང་མི་ལྡན་པས། ། སྦྱིན་
ནས་ཤེས་རབ་བར་དག་གི ། སྤྱོད་པ་དྲུག་ལ་སློབ་བྱེད་ཀྱང་། ། རྟེན་དང་
བྲལ་བ་ཉིད་ཀྱི་ཕྱིར། ། ཕ་རོལ་ཕྱིན་པའི་མིང་ཡང་མེད། ། ཉན་ཐོས་བསེ་
རུའི་དྲུག་པོ་བཞིན། ། བསོད་ནམས་ཐམས་ཅད་སྡུད་པ་ཡི། ། ཏིང་འཛིན་
སེམས་དེ་མ་སྐྱེས་ན།བསམ་གཏན་བཞི་དང་གཟུགས་མེད་བཞི། ། ཏིང་
འཛིན་ལན་མང་ཐོབ་གྱུར་ཀྱང༌། ། སྲིད་པའི་མཚོ་ལས་བརྒལ་མི་ནུས། ། བྱང་
ཆུབ་སེམས་ཀྱི་གཞོན་པ་ལ། ། བརྟེན་ནས་འཆི་བ་རྗེས་དྲན་གྱི། ། ལྕག་ནི་
ཡང་དང་ཡང་བརྡེག་ཅིང༌། །སྲིད་ལམ་འཇིགས་པ་ཆེ་ས་ཡི།
ལམ་འདི་
མྱུར་དུ་འདའ་བྱས་ལ། ། འཇིགས་མེད་སངས་རྒྱས་སར་ཕྱིན་བྱ། ། སྐྱབས་
འགྲོ་ལྷག་པའི་ཚུལ་ཁྲིམས་དང༌། སྨན་པའི་གཞི་ལ་གནས་པ་ཡིས། ། སེམས་
དཔའི་སྡོམ་པ་རབ་བཟུང་ཞིང་། ། ཕ་རོལ་ཕྱིན་དྲུག་ལ་སོགས་པ། ། སེམས་
དཔའི་སྤྱོད་པ་ཐམས་ཅད་ལ། ། ཅི་ནུས་རིམ་གྱི་ཚུལ་བཞིན་སྤྱད། ། འཇུག་
པའི་སྤྱོད་པ་གཙོར་སྟོན་པའི། ། མདོ་སྡེ་ལྟ་ཞིང་བསྟན་བཅོས་མཉན། ། ཆོས་
ཀྱིས་མི་ངོམས་མཚོ་འདྲའི་མི། ། རིན་ཆེན་ནོར་བུའི་རྒྱ་མཚོ་བཞིན། ། ཡོན་
ཏན་ཀུན་འབྱུང་འབྱུང་གནས་དང་། ། ཐེག་ཆེན་གཞུང་ལས་བསྔགས་པ་
ཡི། ། བཤེས་གཉེན་རིང་དུ་ཚུལ་བཞིན་བསྟན། ། རྒྱུ་མཚོ་ཆེན་པོར་ཆུ་བོ་
བཞིན། ། དེ་ཡི་རྟེན་ལ་ཡོན་ཏན་འདུ། ། སེམས་དཔའི་སྤྱོད་པ་དེ་མཁས་
འགྱུར། ། སེམས་དཔའ་སྤྱོད་པ་ཆེ་བ་ལ། ། དད་པ་ཤིན་ཏུ་བསྟན་པར་
བྱ། ། བག་ཡོད་དྲན་དང༌ ཤེས་བཞིན་དུ། ། ཚུལ་བཞིན་ཡིད་ལ་བྱེད་པ་
ཡིས། ། ཀུན་ནས་ཉོན་མོངས་དམིགས་པ་ལ། ། རང་སེམས་ཡན་པ་ཕྱིར་
བཟློག་སྟེ། ། སངས་རྒྱས་ཆོས་ཀྱི་དམིགས་པ་ལ། ། རྟག་ཏུ་བཞག་པ་ཉིད་དུ་
བྱ། ། དེ་ལྟར་སློབ་པའི་རྒྱལ་སྲས་གང༌། ། དེ་ཡི་སྤྱོད་ལམ་ཉམས་མི་

འགྱུར། ། དགེ་བའི་བཤེས་ཀྱིས་གདམས་པ་བཞིན། ། རྩོམ་པ་དག་ནི་ཐམས་
ཅད་ཀུན། ། ཐེག་ཆེན་གཞུང་དང་བསྟུན་ཏེ་བརྩམ། ། གྲོས་ཀྱི་ཕུགས་ནི་ཆོས་
ལ་གཏད། ། ཆོས་དང་འགལ་ན་གང་ཡང་སྤང༌། ། ཆོས་དང་མཐུན་པའི་སྤྱོད་
པ་སྤྱད། ། བློ་ལྡན་གང་ཞིག་རྩོམ་པ་ཀུན། ། ཆོས་གཙོར་བྱེད་པ་དཔལ་ལྡན་
པའོ། ། དེ་ལ་འདི་དང་གཞན་དུ་ཡང་། ། བདེ་བར་འགྱུར་བར་ཐེ་ཚོམ་
མེད། ། ཐོས་པ་ཉུང་དང་འཁོར་སྤངས་ཤིང༌། ། བས་མཐའ་དགོན་པར་
གནས་པར་བྱ། ། ཞི་བ་དང་ནི་དུལ་པ་ཡི། ། སྦྱོར་བ་དེ་ལ་བརྩོན་འགྲུས་
བརྩམ། ། ཁྱི མ་ནི་གང་ལའང་མི་བལྟ་ཞིང༌། ། གཞན་སྐྱོན་མི་བརྟག་རང་སྐྱོན་
བལྟ། ། གཞན་གྱི་སྙིང་ལ་མི་འབབ་པའི། ། ཚིག་ཀྱང༌ མཁས་པས་རིང་དུ་
སྤང་། ། འདི་དག་དང་ལྡན་རྒྱལ་སྲས་གང༌། ། ཕྱི་མཐའ་དུས་སུ་མི་ཉམས་
པར་། ། བདེ་བར་ཐར་ཞེས་ཐུབ་པས་གསུངས། ། གཞན་བརྙས་ཁྱད་དུ་
བསོད་ཅིང་སྨོད། ། དེ་ཡིས་བདག་ཉིད་ཉམས་པར་འགྱུར། ། ཀུན་ལ་སྟོན་
པའི་འདུ་ཤེས་སྦྱང༌། ། ཆོས་སྒོར་ཞུགས་དང་རྒྱལ་སྲས་ལ། ། ཁྱད་པར་དུ་
ཡང་བློ་དེ་སྦྱང༌། ། རབ་འབྱུང་འཆིང་བ་དམ་པོ་གང་། ། རྙེད་པ་དང་ནི་
བཀུར་སྟི་སྟེ།། དེ་ཡི་གཞི་ལ་ཆགས་པ་སྤང་། ། འཆིང་བ་དེ་ལས་གྲོལ་བ་
གང༌། ། མེ་ཡི་ནང་གི་པདྨ་བཞིན། ། མཁས་པའི་ངོ༌ མཚར་གནས་སུ་
འགྱུར། །རབ་ཏུ་བྱུང་བའི་སྒྲུབ་པ་པོས། ། སངས་རྒྱས་ཆོས་ཀུན་འབྱུང་བའི་
རྒྱུ། ། འཕགས་པའི་རིགས་བཞི་ལ་གནས་པས། ། འདོད་པ་ཆུང་ཞིང་ཆོག་
ཤེས་བྱ། ། སྦྱངས་པའི་ཡོན་ཏན་བཅུ་གཉིས་ལ། ། དེ་ཡིས་བསླབ་པར་ཐུབ་
པས་གསུངས། ། ཡོ་བྱད་བསྙུངས་པ་ལ་གནས་ཤིང་། ། ཡོངས་སུ་འཛིན་པ་
ཐམས་ཅད་ལ། ། རྒྱབ་ཀྱིས་ཕྱོགས་ཏེ་གནས་པར་བྱ། ། རྒྱུས་མེད་ཡུལ་དུ་གྲོང་
རྒྱུ་ཞིང༌། ། བྱ་བཞིན་འཚོ་བ་འཕྲུལ་བཙལ་བྱ། ། རང་སེམས་སྦྱོང་བ་ལྷུར་
ལེན་པ། ། ངོ་ཚར་ཐུབ་པའི་མདོ་ལས་གསུངས། ། གདུལ་དཀའ་སེམས་རྒྱུད་

ཡན་བཏང་ནས། ། གྲགས་སོགས་འཇིག་རྟེན་ཆོས་ཀྱི་ཕྱིར། ། ཉིན་མཚན་གྱི་
ནི་དུས་ཀུན་ཏུ། རྩོད་པ་སློབ་ཕྱིར་རྩོད་པ་སྦྱོང་། ། ཉན་བཤད་ལ་སོགས་
ཆོས་ལ་འཇུག ། ཚེ་ནི་དོན་མེད་མྱུར་དུ་འདའ། ། མཆོག་གི་ལམ་ལས་དེ་
ཉམས་འགྱུར་། ། འཆི་བདག་ཉེ་བར་གྱུར་པའི་ཚེ། ། འགྱོད་པས་དེ་རྒྱུད་
གདུང་བར་འགྱུར། ། འཇིག་རྟེན་ཆོས་ལ་མཉམ་སེམས་བསླབ། ། དེ་ཡིས་
བྱིས་པ་བསླུ་བར་བྱེད། ། འཇིག་རྟེན་གང་གི་བློ་ལ་ཡང་། ། བདག་གི་མིང་
ཡང་མི་གནས་ཤིང༌། ། བདག་གི་ལུས་ཀྱི་རུས་པའི་རྡུལ། ། ཤིན་ཏུ་ཕྲ་བའང་
འཇིག་རྟེན་ན། ། གནས་པར་མི་འགྱུར་དེ་དུས་འབྱུང༌། ། དེ་ཚེ་རྙེད་དང་
བཀུར་སྟི་དང༌། ། གྲགས་སོགས་དེ་འཇིག་སྨོས་ཅི་དགོས། ། དེ་ཚེ་བདག་ལ་
གང་སེམས་པ། ། བློ་དང་ལྡན་པས་དཔྱད་པ་ཐོབ། ། ལས་དང་པོ་པའི་གང་
ཟག་གིས། ། ལུས་དབེན་པ་ལ་མ་བརྟེན་པར། ། སེམས་དབེན་རྙེད་པར་
དཀའ་བ་ཕྱིར། །འདྲེ་སྤངས་ནགས་སུ་གནས་པར་བྱ། ། འདྲེས་པས་འདྲིས་
ཤིང་ཆགས་པར་བྱེད། ། དེ་ཡིས་འཁོར་བའི་འཁོར་ལོར་བསྐོར། ། དེ་ལྟར་
འདྲེ་བ་སྤང་བ་ལ། ། རྟག་ཏུ་བག་དང་ལྡན་པར་བྱ། ། གཉིད་ལ་དགའ་
སྤངས་ཆོས་ཀུན་ཕྱིར། ། དེར་གནས་དེ་ཡིས་བརྩོན་འགྲུས་བརྩམ། ། དེ་ཡིས་
ཆོས་ཀུན་རྫོགས་པར་བྱེད། ། དྲན་པ་ཉེར་བཞག་བཞི་བསྒོམ་ཞིང་། ། ཕྱིན་ཅི་
ལོག་བཞི་རབ་ཏུ་སྤང༌། ། སྨྲ་ལ་དགའ་སྤང་དོན་བསམ་བྱ། ། བུ་རམ་ཤིང་
ཤུན་སྙིང་པོ་ཅི་ཡང་མེད། ། དགའ་བར་བྱ་བའི་རོ་ནི་ནང་ན་འདུག ་། ཤུན་
པ་ཟོས་པའི་མིས་ནི་བུ་རམ་རོ། ། ཞིམ་པོ་རྙེད་པར་ནུས་པ་མ་ཡིན་ནོ། ། ཤུན་
པ་དེ་བཞིན་འདི་ལ་སྨྲ་བ་སྟེ། ། རོ་ལྟ་བུ་ནི་འདི་ལ་དོན་སེམས་ཡིན། ། དེ་ལྟ་
བས་ན་མི་རིགས་སྨྲ་སྤངས་ཏེ། ། རྟག་ཏུ་བག་ཡོད་གྱིས་ལ་དོན་སེམས་ཤིག །
ནམ་མཁའི་མཐས་ཀླས་སེམས་ཅན་གྱི། ། ཆེད་དུ་གོ་བགོས་རིག་མཛོད་ལ། །
འགའ་ཡི་ཆེད་དུ་བསྒྲུབ་པ་ནི། ། སྤྱོད་པ་དག་ལས་ཉམས་མི་བྱ། །འཁོར་

དང་རྙེད་པ་བཀུར་སྟི་དང་། ། གྲོགས་འདོད་པ་ཡི་བློས་བསྐྱོད་ནས། ། སྨྲ་ལ་
དགའ་བའི་སེམས་བྱུང་ན། ། སྒྲུབ་པའི་བར་ཆད་བྱེད་པའི་གདོན། ། རང་གི་
སེམས་དེ་ཡིན་རིག་མཛོད། ། མཛའ་བཤེས་ལ་སོགས་གང་ལ་ཡང་། ། གཅེས་
དགོས་མཁོ་བ་ཆུང་བར་བྱ། ། མཁོ་བའི་སྒོ་ནས་ཉམས་འགྱུར་ཞིང་། ། ཆོས་
ལའང་བར་ཆད་མང་དུ་འབྱུང༌། ། ལས་ལ་དགའ་བ་རབ་སྤངས་ཏེ། ། གདུལ་
དཀའི་སེམས་གདུལ་དགེ་བ་སྤྱོད། ། སྤྲོས་ལ་དགའ་བ་རབ་སྤངས་ཏེ། །
བཟོད་ལ་ངེས་པས་བདག་ཉིད་བརྒྱུན། ། བཟོད་པའི་ཆེ་བ་དཔག་ཏུ་མེད། །
རྙེད་དང་བཀུར་སྟི་ལ་སོགས་པའི། ། ཆོས་དྲུག་ཉེས་པ་མཐོང་བར་བྱ། །
སེམས་དཔའི་སྤྱོད་པ་གྲངས་མེད་ཀྱང་། ། བསྡུས་ན་ཐབས་དང་ཤེས་རབ་
གཉིས། ། ཐབས་དང་ཤེས་རབ་ཕ་མ་ཡིས། ། སངས་རྒྱས་སྲས་ནི་སྐྱེད་པར་
བྱེད། ། བདེ་གཤེགས་སྲས་ནི་དོན་གཉེར་བས། ། ཐབས་དང་ཤེས་རབ་ཕ་མ་
ཡི། ། སྒྲུབ་པ་འདི་གཉིས་འབྲེལ་བར་བྱ། ། སྒྲུབ་པ་འདི་གཉིས་བྲལ་གྱུར་
ན། ། སངས་རྒྱས་སྲས་སྐྱེད་མི་ནུས་ཏེ། ། སྐྱེས་པ་དང་ནི་བུད་མེད་དག །
གཅིག་ལ་གཅིག་ནི་ཟླ་མེད་བཞིན། ། གང༌ ཕྱིར་ཡ་བྲལ་འཆིང་བར་
གསུངས། ། ཆོས་ཀུན་རྩ་བར་རབ་བསྟན་པའི། ། འདུན་པ་རྟག་ཏུ་བསྒོམ་བྱ་
ཞིང་། ། ཟླ་བ་ཡར་གྱི་ངོ་བཞིན་དུ། ། སྒྲུབ་བློ་རྟག་ཏུ་འཕེལ་བར་བྱེད། །
སྟོབས་དང་ལྡན་པ་ཉིད་དུ་བྱ། ། སྒྲུབ་པའི་བློ་ནི་འཕེལ་གྱུར་ན། ། རླན་ལྡན་
རི་རྩེའི་རྩྭ་ཤིང་བཞིན། ། སྒྲུབ་པ་འཕེལ་བར་གདོན་མི་ཟ། ། སྒྲུབ་བློ་སྟོབས་
དང་ལྡན་པ་ན། ། སྤྱོད་པའི་ཁུར་ལྕི་ཡུན་རིང་དུ། ། ཁུར་ཡང་སྐྱོ་ཞིང་ངལ་མི་
འགྱུར། ། ཆོས་སྤྱོད་རྣམ་བཅུ་ལ་སོགས་པའི། ། ཚོགས་བསགས་སྒོ་ནི་ཐམས་
ཅད་ནས། ། ཚོགས་གཉིས་བསགས་པ་ལྷུར་བླང་བྱ། ། སློབ་མའི་དུས་ན་ཆེ་བ་
གང༌། ། དེ་ཡི་རྟེན་ལ་ཆོས་ཀུན་སྐྱེ། ། སེམས་ཅན་དོན་ལ་མཐུ་ལྡན་
འགྱུར། ། སྐུ་དང་ཡེ་ཤེས་འབྲས་བུ་འབྱུང༌། ། ཐབས་དང་ཤེས་རབ་སྙིང་པོ་

གང་། ། ཞི་གནས་ལྷག་མཐོང་རྣལ་འབྱོར་བསྒོམ། ། འཇིག་རྟེན་འདས་དང༌ །
འཇིག་རྟེན་གྱི། ། ཆོས་ཀུན་དེ་ཉིད་འབྲས་བུར་གསུངས། ། མངོན་ཤེས་མཐུ་
དང་ལྡན་བྱ་དང་། ། ཟག་མེད་ལམ་ནི་བསྐྱེད་པའི་ཕྱིར། ། དང་པོ་ཞི་གནས་
བསྐྱེད་པར་བྱ། ། ཞི་གནས་ཚོགས་ནི་ཉམས་པ་ཡིས། ། རིང་དུ་འབད་ཀྱང་
འགྲུབ་མི་འགྱུར། ། ཏིང་འཛིན་ཚོགས་ལ་ལེགས་པར་བསླབ། ། ཏིང་འཛིན་
གནོད་པ་ཀུན་སྤངས་ཏེ། ། མཐུན་པའི་དམིགས་པ་གང་ཡིན་ལ། ། སྤོང་བའི་
འདུ་བྱེད་བརྒྱུད་ལྡན་པར། ། དེ་དོན་གཉེར་བས་གཙུབ་ཤིང་ལྟར།། ཆགས་
པའི་རླན་དང་བྲལ་བ་ཡིས། ། རྟག་ཏུ་རྒྱུན་ལྡན་གུས་པར་བསྒོམ། ། ཉོན་
མོངས་གཡུལ་ལས་རྒྱལ་བྱའི་ཕྱིར། ། ཞི་གནས་ལ་རྟེན་ལྷག་མཐོང་བསྒོམ། །
ལྷག་མཐོང་གྲུབ་པར་གྱུར་པ་ཡིས། ། མཉམ་བཞག་ལངས་པའི་དུས་དགེ་
ཏུ། ། སྒྱུ་མའི་དཔེ་བརྒྱད་ལྟ་བུར་ནི། ། ཆོས་ཀུན་ལྟ་བ་གོམས་བྱས་ལས། །
རྗེས་ཀྱི་རྟོགས་པ་སྦྱང་བ་དང་། ཐབས་ལ་སློབ་པ་གཙོ་བོར་བྱ།། མཉམ་
པར་བཞག་པའི་དུས་དག་ཏུ། ། ཞི་གནས་ལྷག་མཐོང་ཆ་མཉམ་ཞིང༌། ། དེ་
རྒྱུན་རྟག་ཏུ་གོམས་པར་བྱ། ། དེ་ལྟར་ཚུལ་བཞིན་བསླབས་པའི་མཐུས
དྲོད་སོགས་རྣམ་པ་བཞི་ཐོབ་ནས། ། ས་བཅུའི་ཡེ་ཤེས་རིམ་གྱིས་སྐྱེས། ། དེ་
ཡིས་མྱུར་དུ་དེ་འཚང་རྒྱ། ། ནོར་བུ་བཞིན་དུ་གཞན་གྱི་དོན། ། ལྷུན་གྱིས་
འགྲུབ་པར་དེ་བྱེད་འགྱུར། ། ཤིན་ཏུ་བསྡུས་ན་གོ་མི་འགྱུར། ། ཤིན་ཏུ་སྤྲོས་
ན་གཞུང་མངས་འགྱུར། ། བློ་དང་ལྡན་པས་ལེགས་སྤྱད་ན། ། གོ་བའི་ཆེད་དུ་
བདག་གིས་གདམས། ། བདག་གི་བླ་མ་ཡོན་ཏན་མང་མངའ་རྒྱུ་མཚོ་ཆེ་དང༌
མཚུངས། ། འཇིག་རྟེན་ཆོས་ལ་མི་གཟིགས་ཉིད་གཞན་དོན་ཕྱིར་སྒྲུབ་པ་སྙིང་
པོར་མཛད། ། འཇིག་རྟེན་མ་རིག་གིས་ལོང་ཤེས་རབ་མིག་འབྱེད་མཐུ་མངའ་
དུ་མ་ཡིས། ། གདམས་པའི་དོན་དང་གཙུག་ལག་བསྟན་བཅོས་ལམ་བཤད་
བསླབ་དགོས་ཞེས། །གཞན་ལ་ཕན་པ་འབྱུང་སྲིད་བསམ་པས་ཡི་གེར་གནས་

པར་བྱས། ། དད་དང༌ ཤེས་རབ་ནོར་ལྡན་སྒྲུབ་པ་སྙིང་པོར་བྱེད་འདོད་
གང་། ། ཐེག་པ་ཆེན་པོའི་ལམ་གྱི་སྒྲུབས་ཐབས་ཡང་དག་ཡི་གེར་བསྡུས་འདི་
ལ། ། གལ་ཏེ་མོས་པ་ཡོད་སྲིད་འདི་བཞིན་བྱས་ན་རང་གཞན་དོན་དུ་
འགྱུར། ། ཐེག་པ་ཆེན་པོའི་ལམ་གྱི་སྒྲུབ་ཐབས་ཡི་གེར་བསྡུས་པ། ། སློབ་
དཔོན་ཆེན་པོ་དཔལ་མར་མེ་མཛད་ཡེ་ཤེས་ཀྱི་ཞལ་སྔ་ནས་མཛད་པ་རྫོགས་
སོ།
རྒྱ་གར་གྱི་མཁན་པོ་དེ་ཉིད་དང༌། ལོ་ཙཱ་བ་དགེ་སློང་དགེ་བའི་བློ་གྲོས་
ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། ། ། །

ལམ་སྒྲུབ་བསྡུས་པ།
རྒྱ་གར་སྐད་དུ། མ་ཧཱ་ཡཱ་ན་པ་ཐཱ་སཱ་རྔ་ན་ས་གྲ་ཧ། བོད་སྐད་དུ།
ཐེག་པ་ཆེན་པོའི་ལམ་གྱི་སྒྲུབ་ཐབས་ཤིན་ཏུ་བསྡུས་པ། སངས་རྒྱས་དང་།
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། ། འདས་དང་ད་ལྟར་
བདེ་གཤེགས་ཀུན། ། སྐྱེད་པའི་ཡབ་དང་ཡུམ་གྱུར་པ། ། སྒྲུབ་པའི་ཆོས་ལ་
རབ་གུས་ཤིང་། ། ངག་ཡིད་དང་བས་ཕྱག་འཚལ་ལོ། ། བསམ་གྱིས་མི་ཁྱབ་
ཆེ་བ་མངའ། ། བླ་མེད་བྱང་ཆུབ་ཐོབ་འདོད་ན། ། བྱང་ཆུབ་སྒྲུབ་ལ་རག་
ལས་པས། ། སྒྲུབ་པ་ལྷུར་བླངས་སྙིང་པོར་བྱ། ། དེ་ཡིས་གསུམ་ལ་སྐྱབས་འགྲོ་
ཞིང་། ། མི་དགེ་ཀུན་ལས་ལྡོག་པ་ཡིས། ། ལྷག་པའི་ཚུལ་ཁྲིམས་དག་པར་
བསྲུངས། ། བྱང་ཆུབ་སེམས་ཀྱི་བཞོན་པ་ལ། ། བརྟེན་ནས་འཆི་བ་རྗེས་དྲན་
གྱི། ། ལྕག་ནི་ཡང་དང་ཡང་གདབ་ཅིང་། ། སྲིད་ལམ་འཇིགས་པ་ཆེ་ས་
ཡི། ། ལམ་འདི་མྱུར་དུ་འདས་བྱས་ལ། ། འཇིགས་མེད་སངས་རྒྱས་སར་ཕྱིན་
བྱ། ། སྨོན་པའི་གཞི་ལ་གནས་པ་ཡིས། ། སེམས་དཔའི་སྡོམ་པ་རབ་གཟུང་
ཞིང་། ། ཕ་རོལ་ཕྱིན་དྲུག་ལ་སོགས་པ། ། སེམས་དཔའི་སྤྱོད་པ་ཚུལ་བཞིན་
སྤྱད། ། དེ་བསྡུས་ཐབས་དང་ཤེས་རབ་ལ། ། མི་གནས་མྱ་ངན་འདས་ཕྱིར་
བསླབ། ། དེ་ཡིས་སྙིང་པོ་རྣམ་པ་གཉིས། ། མེ་དོན་གཉེར་བར་གཙུབ་ཤིང་
ལྟར། ། ཆགས་པའི་རླན་དང་བྲལ་བ་ཡིས། ། རྟག་ཏུ་རྒྱུན་ལྡན་གུས་པར་
བསྒོམ། ། དེ་ཡིས་མྱུར་དུ་དེ་འཚང༌ རྒྱུ། ། ནོར་བུ་བཞིན་དུ་གཞན་གྱི་
དོན། ། ལྷུན་གྱིས་གྲུབ་པར་དེ་བྱེད་འགྱུར། ། ཐེག་ཆེན་སྒྲུབ་ཐབས་བསྡུས་
འདི་ལ། ། སྐལ་ལྡན་རྣམས་ཀྱི་ལེགས་པར་བསླབ། ། སྙིང་ལ་བདུད་རྩིའི་

ཐིགས་པ་ཆགས། ། བློ་མ་སྦྱངས་པས་བློས་རིག་དཀའ། ། འདི་བསྡུས་དགེ་
བས་འགྲོ་བ་ཀུན། ། ཐེག་ཆེན་སྒྲུབ་པ་ལྷུར་ལེན་ཤོག ། བདག་ཀྱང་སངས་
རྒྱས་ས་ཐོབ་ནས། ། འགྲོ་བའི་འདྲེན་པ་བྱེད་པར་ཤོག ། ཐེག་པ་ཆེན་པོ་ལམ་
གྱི་སྒྲུབ་ཐབས་ཤིན་ཏུ་བསྡུས་པ། ། སློབ་དཔོན་ཆེན་པོ་དཔལ་མར་མེ་མཛད་ཡེ་
ཤེས་ཀྱི་མཛད་པ་རྫོགས་སོ། །
རྒྱ་གར་གྱི་མཁན་པོ་པཎྜི་ཏ་དེ་ཉིད་དང་། ལོ་ཙཱ་བ་དགེ་སློང་དགེ་བའི་
བློ་གྲོས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

རང་གི་བྱ་བའི་རིམ་པ། 
རང་གི་བྱ་བ་རིམ་པ་བསྐུལ་བ་དང་བཅས་པ་ཡི་གེར་བྲིས་པ། ། སངས་
རྒྱུས་དང་། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། ། འཁོར་
བ་ཐོག་མ་མེད་པ་ནས། ། ཉོན་མོངས་བག་ཆགས་ཚད་མེད་པས། ། ཡུལ་ངན་
རྐྱེན་དང་ཕྲད་པ་ལས། ། ཉོན་མོངས་སྡུག་བསྔལ་སྐྱེ་བའི་ཚེ། ། རང་གི་དྲན་
པའི་ཕྱིར་དུ་འདི། ། བྱས་པས་དེ་ཚེ་དྲན་པར་ཤོག ། ནང་གི་སེམས་ནི་དུལ་
གྱུར་ན། ། ཕྱི་ཡི་དགྲ་འདིས་གནོད་མི་ནུས། ། རང་གི་ནང་སེམས་གཡོ་བ་
ན། ། ཕྱི་ཡི་དགྲ་འདིས་རྐྱེན་བྱས་ནས། ། ནང་གི་དགྲ་འདིས་རང་རྒྱུད་
སྲེག ། དེས་ན་ནང་གི་དགྲ་འདི་གཞོམ། ། དུག་ཅན་སྣོད་ཀྱིས་ཟག་བརླག་
བཞིན། ། ནང་གི་དྲི་མས་དགེ་ཚོགས་བརླག ། ། གཉེན་པོའི་ཆུ་ཡིས་ཁྲུས་བྱས་
ན། ། དག་པས་བདེ་བ་ཆེན་པོ་འཐོབ། ། གང་ན་གནས་ཚེ་གང་གི་ཚེ། །
གང་གི་དྲི་མ་ལྡང་བ་དང་། ། ནང་གི་དགྲ་འདི་འབྱུང་བའི་ཚེ། ། ཐབས་ནི་སྣ་
ཚོགས་གསུངས་པས་སྤངས། ། དགྲ་གཞོམ་དྲི་མ་བཀྲུ་བའི་ཕྱིར། ། དེ་ཚེ་
འབད་པ་ཆེན་པོ་བྱ། ། གང་གིས་རང་གི་རྒྱུད་འདི་ལས། ། ནང་དུ་བལྟས་ཏེ་
རང་སེམས་བརྟག ། དེ་ཚེ་ཡུལ་ལས་ཤེས་པ་སྐྱེ། ། ཤེས་པ་སྐྱེ་བའི་ཡུལ་རྣམ་
གསུམ། ། ཉོན་མོངས་བར་མ་དགེ་བ་སྐྱེ། ། རྒྱུ་རྐྱེན་ཡུལ་གྱི་བྱེ་བྲག་གིས། །
ཉོན་མོངས་སྐྱེ་བ་བདག་ལ་གསུམ། ། ཆེན་པོ་འབྲིང་དང་ཆུང་ངུའོ། ། གཉེན་
པོའི་རིམ་པའང་དེ་བཞིན་ཏེ། ། ཆེན་པོ་སྐྱེ་བའི་ཡུལ་དེ་ལ། ། བརྟེན་ཏེ་
ཚོགས་ཆེན་འབད་པས་བསྐྱེད། ། འབྲིང་གི་ཡུལ་ལ་འབྲིང་ཡིན་ཏེ། ། ཆུང་ངུ་
ལས་ནི་ཆུང་ངུའོ། ། ཆེན་པོ་ཀུན་ལ་སྐྱེ་ན་མཆོག ། བར་མ་ལུང་མ་བསྟན་

པར་ཡང་། ། དྲན་པས་ཟིན་པའི་སེམས་དེ་ཡིས། ། ཀུན་སློང་རྗེས་ཀྱིས་དགེ་
བར་བསྒྱུར། ། ཐངས་སྒོ་སྣ་ཚོགས་པ་ཡིས་སོ། ། དགེ་བ་ཆེ་འབྲིང་ཆུང་ངུ་དག
ངང་གིས་སྐྱེས་པའི་ཡུལ་དེ་ལ། ། སྦྱོར་བ་དངོས་དང་རྗེས་དག་ལས། ། ཁྱོད་
འཕགས་བསོད་ནམས་ཀུན་བསྔོ་བྱ། ། ཤེས་ན་གང་ལའང་ཚོགས་འཕེལ་
འགྱུར། ། ཐོག་མེད་དུས་ནས་ཇི་སྲིད་དུ། ། བདག་ནི་དུས་གསུམ་ཞེན་པས་
འཁོར། ། དེ་སྲིད་སྐྱེ་ཤི་ཁ་བརྒྱུད་པས། ། དེ་སྲིད་ལས་རྣམས་ཆུད་རེ་
ཟོས། ། ཇི་སྲིད་དགེ་སེམས་འཕེལ་འགྱུར་བ། ། དེ་སྲིད་སངས་རྒྱས་མངོན་
སངས་རྒྱས། ། བདག་ནི་གཏི་མུག་མུན་པས་བསྒྲིབས། ། མུན་ནག་གློག་འགྱུ་
སྣང་བ་ཙམ། ། ཅི་ཞིག་ལྟར་ཏེ་དྲན་རྙེད་ཚེ། ། དེ་ཚེ་འབད་པས་བསྒྲུབ་པར་
བྱ། ། འཆི་བར་ངེས་པ་ཆ་ཡོད་ཅིང༌། ། གནས་པའི་དབང་སྟེར་མེད་མོད་
ཀྱི། ། བདག་ནི་རེ་ཞིག་མི་འཆི་སྙམ། ། དྲན་པ་བཏང་སྟེ་བྱང་ཆུབ་
བསྒྲུབ། །གཞན་དག་ལ་ཡང་བསྒྲུབས་པར་གྱིས། ། དཔེར་ན་བྱིས་པ་རིག་
མེད་པས། ། མེ་དང་གཡང་སོགས་འཇིགས་པ་མེད། ། དེ་བཞིན་འགྲོ་བ་གཏི་
མུག་རྣམས། ། ངན་སོང་དག་ལའང་འཇིགས་པ་མེད། ། དཔེར་ན་ཟས་
མཆོག་རོ་དང་ལྡན། ། ནད་པ་དག་ལ་བྱིན་པའི་ཚེ། །ཟས་ལ་སྨོད་ཅིང་མི་
འདོད་བཞིན། ། ཐབས་ཀྱི་བྱེ་བྲག་འདི་དག་ཀྱང༌། ། རྨོངས་པ་ཉོན་མོངས་
ལྡན་པ་ལ། ། བསྟན་ཀྱང་དེ་འདྲ་ཉིད་དུ་འོང་། ། དཔེར་ན་བཟའ་ལ་དགའ་
བའི་མི། ། ཟོས་བརླག་བསགས་ཕན་ཆ་ཡོད་ཀྱང་། ། འདོད་པས་མི་ཚུགས་ཟ་
བ་བཞིན། ། སྔ་ཕྱི་རྒྱུ་འབྲས་ཆ་ཡོད་ཀྱང༌། ། ཉོན་མོངས་ཞེན་པ་སྟོབས་ཆེ་
བས། ། དགེ་མེད་སྡིག་པ་སྣ་ཚོགས་སྤྱད། ། དཔེར་ན་ཁ་བྱ་མཁན་དག་གི
ཁ་ལ་བྱ་དགོས་ཀུན་བསྒྲུབ་ཟེར། ། གཞན་གྱིས་དྲན་པ་བསྐྱེད་པའི་ཚེ། ། དེ་
བཞིན་དགེ་བ་བྱ་དགོས་ཟེར། ཁ་ཅིག་ཁ་ལ་གླེང་བྱེད་ཅིང་། ། ཞེ་ལ་དོན་དུ་
སྒྲུབ་མི་བྱེད། ཁ་ཅིག་འབྲས་བུ་དོན་ཆེན་པོ། ། བཏང་ནས་བྱ་བ་ཆུང་ངུ་

སྒྲུབ། ། དེ་ཡང་བྱིས་པའི་སྤྱོད་པ་ཅན། ། ཁ་ཅིག་བསམ་པ་རླུང་བཞིན་
གཡོ། ། རུང་དང་མི་རུང་གཉིས་ཀ་བྱེད། ། ཁ་ཅིག་ཁ་དོག་དཀར་
བཞིན། ། རྐྱེན་གང་ལྡན་པ་དེ་ལྟར་འགྱུར། ། ཁ་ཅིག་རང་ཉིད་ངང་གིས་
དགེ ། གྲོགས་ཀྱིས་རྦད་པས་ཉོན་མོངས་སྐྱེ། ། ཁ་ཅིག་རྐྱེན་མེད་རྒྱུ་དང་
ལྡན། ། དམ་པའི་གྲོགས་ཀྱིས་ཟིན་པ་ན། ། སྡིག་སྤོང་དགེ་བྱེད་དེ་ལ་
བསྐུལ། ། ཁ་ཅིག་དག་ལ་བསྐུལ་མི་དགོས། ། རང་གི་བྱ་བའི་རིམ་པ་བསྐུལ་
བ་དང་བཅས་པ་ཡི་གེར་བྲིས་པ་སློབ་དཔོན་མཁས་པ་ཆེན་པོ་དཔལ་མར་མེ་
མཛད་ཡེ་ཤེས་ཀྱི་ཞལ་སྔ་ནས་མཛད་པ་རྫོགས་སོ། །
རྒྱ་གར་གྱི་མཁན་པོ་ཆེན་པོ་དེ་ཉིད་དང༌། ཞུས་ཆེན་གྱི་ལོ་ཙཱ་བ་དགེ་
སློང་དགེ་བའི་བློ་གྲོས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །། 1།

ཀུན་བཏུས་མན་ངག
རྒྱ་གར་སྐད་དུ།
སཱུ་ཏྲ་ཨརྦ་ས་མུཙྪ་ཡོ་པ་དེ་ཤ བོད་སྐད་དུ། མདོ་
སྡེའི་དོན་ཀུན་ལས་བཏུས་པའི་མན་ངག་དཀོན་མཆོག་གསུམ་ལ་ཕྱག་འཚལ་
ལོ། ། རྒྱ་མཚོ་ནམ་མཁའི་ལྟར་ཟབ་རྒྱ་ཆེ་བའི། ། མདོ་སྡེའི་སྡེ་སྣོད་མ་མོ་ལ་
བལྟས་ཤིང་། ། དཔལ་ལྡན་བླ་མའི་ཞལ་ནས་བྱུང་བ་ཡི། ། རྙེད་པར་དཀའ་
བའི་དོན་རྣམས་བྲི་བར་བྱ། ། འདིར་བྱང་ཆུབ་སེམས་དཔའ་རྣམས་ཀྱི་ནོར་བུ་
ལྟ་བུའི་ཆོས་ནི་ལྔ་བཅུ་སྟེ། ། སྲོག་ལྟ་བུ་ལ་སོགས་པའོ། ། དེ་རྣམས་ཅུང་ཟད་
བཤད་པར་བྱ་སྟེ། ། ཇི་སྐད་དུ། སྲོག་ནི་ཚེ་ཡིན་དྲོད་དང་ནི། ། རྣམ་ཤེས་
རྟེན་ཉིད་ཡིན་པའོ། ། ཞེས་སོ། ། དེ་ལྟར་སེམས་ཅན་རྣམས་ལ་སྲོག་གཅེས་
ཤིང༌། སྲོག་ལ་བརྟེན་པ་དེ་བཞིན་དུ། བྱང་ཆུབ་སེམས་དཔའ་ལ་ཡང་སྲོག་
ལྟ་བུའི་བྱང་ཆུབ་ཀྱི་སེམས་གཅེས་ཤིང་དེ་ལ་བརྟེན་པའོ། ། ཕ་མ་ལྟ་བུའི་ཆོས་
ནི་སྟོང་པ་ཉིད་དང་སྙིང་རྗེ་ཡིན་ཏེ། ། དེས་མ་བསྐྱེད་པའི་བྱང་ཆུབ་སེམས་
དཔའ་འབྱུང་བར་མི་འགྱུར་རོ། ། བྲན་མོ་ལྟ་བུ་ནི་འཆི་བ་དང༌། ། བསླབ་པ་
དང་། ལས་ཀྱིས་བསགས་པ་བགྲང་བ་རྣམས་ཏེ། ། ཉིན་མཚན་ལན་གསུམ་
དུ་འགྲོགས་དགོས་པའོ། ཁང་པ་ལྟ་བུ་ནི་དགེ་བ་བཅུ་པོ་ཡིན་ཏེ། ། འདི་ནི་
ཁང་པ་ཉིད་དེ་ངན་འགྲོ་དག་གི་སྒོ་གཅོད་པའི་ཕྱིར་རོ། ། ནོར་ལྟ་བུ་འཕགས་
པའི་ནོར་བདུན་དང་། ། འདོད་པ་ཆུང་བ་དང༌། ། ཆོག་ཤེས་པའོ། ། གྲོགས་
པོ་ལྟ་བུ་ནི་སྦྱོར་བ་ཁམས་གསུམ་ན་བྱེད་ཀྱང་བསམ་པ་མྱ་ངན་ལས་འདས་པ་
དང་། སྦྱིན་པ་རྒྱ་ཆེན་པོ་གཏོང་ཡང་རྣམ་པར་སྨིན་པ་ལ་རེ་བ་མེད་པ་དང་།
ཆོས་ཐམས་ཅད་སྐྱེ་བ་མེད་པར་ཤེས་ཀྱང་ལས་ཀྱི་རྣམ་པར་སྨིན་པ་ནི་འདོར་བ་

དང༌། ། ཆོས་ཐམས་ཅད་བདག་མེད་པར་ཤེས་ཀྱང༌། སེམས་ཅན་ལ་སྙིང་རྗེ་
བསྐྱེད་པའོ། ། རྩ་བ་ལྟ་བུ་ནི་དད་པ་དང༌། ཐོས་པ་དང་། གཏོང་བ་དང་།
བཟོད་པའོ། ། ཞིང་ལྟ་བུ་ནི་ཚུལ་ཁྲིམས་སོ། ། ཉེ་དུ་ལྟ་བུ་ནི་ཕ་རོལ་ཏུ་ཕྱིན་པ་
བཅུའོ། ། སློབ་དཔོན་ལྟ་བུ་ནི་རྗེས་སུ་དྲན་པ་དྲུག་གོ ། མཁན་པོ་ལྟ་བུ་ནི་
འཕགས་པ་འོད་སྲུངས་ཀྱིས་ཞུས་པའི་མདོའི་བྱང་ཆུབ་ཀྱི་སེམས་མི་བརྗེད་པར་
འགྱུར་བའི་ཆོས་བཞིའོ། ། ཚོང་དཔོན་ལྟ་བུ་ནི་བསླབ་པ་ཀུན་ལས་བཏུས་ཀྱི་
གནོད་པ་བཅུ་བཞིའི་གཉེན་པོ་རྣམས་སོ། ། སྲིང་མོ་ལྟ་བུ་ནི་ཚད་མེད་པ་
བཞིའོ། ། བྲན་ལྟ་བུ་ནི་བསྡུ་བའི་དངོས་པོ་བཞིའོ། ། འབངས་ལྟ་བུ་ནི་ཁྱི་
དང་བྲན་དང་གདོལ་པ་ལྟ་བུར་ང་རྒྱལ་བཅག་པའོ། ། མིག་ལྟ་བུ་བསམ་པ་
དང༌། ལྷག་པའི་བསམ་པ་རྣམ་པར་དག་པའོ། ། མ་མ་ལྟ་བུ་ནི་དགེ་བའི་
བཤེས་གཉེན་ཡིན་ནོ། ། རྒྱལ་པོ་ལྟ་བུ་ནི་དཀོན་མཆོག་གསུམ་ཡིན་ནོ། ། ཆུ་
ལུང་ལྟ་བུ་ནི་འཁོར་གསུམ་ཡོངས་སུ་དག་པ་ཡིན་ནོ། ། ལམ་མཁན་ལྟ་བུ་ནི་
དྲན་པ་དང༌། ཤེས་བཞིན་དང༌། ཚུལ་བཞིན་སེམས་པ་དང༌། བག་ཡོད་
པ་དང་། ཕྱིན་ཅི་ལོག་བཞིའི་གཉེན་པོ་བསྟེན་པའོ། ། ཕགས་པ་ལྟ་བུ་ནི་
སེམས་ཅན་མི་གཏོང་ཞིང་རྗེས་སུ་འཛིན་པའོ། ། རྒྱུན་ལྟ་བུ་ནི་དད་པ་དང༌།
ཚུལ་ཁྲིམས་དང༌། ། གཏོང་བ་དང༌། ཐོས་པ་དང་། ། ཤེས་རབ་བོ། ནད་
དང་ཟུག་རྔུ་ལྟ་བུ་ནི་ཕྱི་ནང་གི་དངོས་པོ་ལ་ཞེན་པའི་སེམས་སོ། ། སྐྱེས་བུ་
མནར་སེམས་ལྟ་བུ་ནི་ཁྱིགས་པའི་བྱང་ཆུབ་སེམས་དཔའ་འདི་སྙམ་དུ། །
བདག་ནམ་ཞིག་ན་ཚངས་པར་སྤྱོད་པར་འགྱུར་ཞིག་གུ་ཞེས་པ་དང་། ། རབ་ཏུ་
བྱུང་བ་འདི་སྙམ་དུ་ནམ་ཞིག་ན་བདག་གིས་འགྲོ་བ་རྣམས་སྡུག་བསྔལ་ལས་ཐར་
ནུས་ཤེས་པའོ། ། ལེ་ལོ་ཅན་ལྟ་བུ་ནི་ཁྱིམ་པས་ཞིང་ལ་སོགས་པ་མ་སྤངས་
པའོ།། རབ་ཏུ་བྱུང་བས་ཚུལ་འཆོས་ལ་སོགས་པ་མ་སྤངས་པའོ། ། ཚུལ་
ཁྲིམས་ཀྱི་ཕུང་པོའི་མདོ་ལས། དགེ་སློང་དག་རབ་ཏུ་བྱུང་བས་གླང་པོ་ཆེ་

འཐབ་པ་ལ་བལྟས་ན་ཡང་ལོག་པའི་འཚོ་བ་ཡིན་ནོ་ཞེས་གསུངས་སོ། ། གཤིས་
བཟང་པོ་ལྟ་བུ་ནི་ཚུལ་བཞིན་སེམས་པ་དང་ལྡན་པའོ། ། དགེ་བ་ལྟ་བུ་ནི་
གཞན་གྱི་ཉེས་པ་དང་འཁྲུལ་པ་མི་བརྗོད་པ་དང༌། རང་གི་ཡོན་ཏན་མི་
བརྗོད་པ་དང་། གཞན་ལ་མི་སྨོད་པའོ། ། ལོང་བ་ལྟ་བུ་ནི་གཞན་གྱི་འཁྲུལ་
པ་མི་ལྟ་བའོ། ། རྐུན་མ་ཟིན་པ་ལྟ་བུ་ནི་དམ་པའི་ཆོས་འཇིག་པ་ན་དམ་པའི་
ཆོས་འཛིན་པའོ། ། བྱིས་པ་ལྟ་བུ་ནི་བཀའ་སློབ་བདེ་བ་དང་། ང་ལོ་ཡང་བ་།
དང༌། འགྲོགས་ན་བདེ་བ་དང་། མགུ་སླ་བ་དང༌། གསོ་སླ་བ་དང་།
དགང་སླ་བ་དང༌། ཆོག་ཤེས་པའོ། ། ཕོ་ཉ་ལྟ་བུ་ནི་བྱང་ཆུབ་སེམས་དཔའ་
དོན་མང་བ་དང༌། བྱ་བ་མང་བ་དང་། སྙིང་ལས་ཆེ་བའོ། ། བློན་པོ་ལྟ་བུ་
ནི་དམ་བཅའ་བརྟན་པའོ། ། འཛངས་པ་ཕ་ལྟ་བུ་ནི་སེམས་ཅན་དང་ཞེ་འགྲས་
པ་མེད་པ་དང༌། བཅོས་སུ་བཏུབ་པའོ། ། སློབ་མ་ལྟ་བུ་ནི་ཉིན་ལན་གསུམ་
མཚན་ལན་གསུམ་དུ་བླ་མ་ལ་བསྙེན་བཀུར་བ་དང༌། བསོད་ནམས་ཀྱི་ཚོགས་
བསགས་པ་དང་། – སྡོམ་པ་གསོ་བའོ། ། བསུ་སྐྱེལ་བ་ལྟ་བུ་ནི་སེམས་ཅན་
ཐམས་ཅད་སངས་རྒྱས་པར་བྱས་ནས་གདོད་བདག་ཉིད་འཚང་རྒྱ་བར་འདོད་
པའོ། ། ལོང་བ་ཁྲིད་པ་ལྟ་བུ་ནི་བདག་སངས་རྒྱས་པར་བྱས་ནས་གདོད་གཞན་
གྱི་དོན་བྱེད་པའོ། ། བསྐལ་པ་དང་པོའི་མི་ལྟ་བུ་ནི་སྤྱོད་ལམ་དང༌། ཚུལ་
ཁྲིམས་དང་། འཚོ་བ་དང་། ཆོ་ག་དང༌། ལྟ་བ་ཕུན་སུམ་ཚོགས་པའོ། །
སྐྱེས་བུ་འདོད་པ་ཅན་ལྟ་བུ་ནི་སྤྱོད་ལམ་ཐམས་ཅད་གཞན་ལ་བསྔོ་བ་སྟེ།
འཕགས་པ་དཀོན་མཆོག་སྤྲིན་ལས་འབྱུང་བ་ལྟ་བུའོ། ། མུན་པ་ལྟ་བུ་ནི་དབུ་
མ་ཆེན་པོའི་དོན་ལ་རྟག་ཏུ་གནས་པའོ། ། གཤེད་མ་ལྟ་བུ་ནི་ལོག་པར་ལྟ་བ་
སྐྱེས་པ་སྟེ་སྤང་བར་བྱའོ། ། ཆོམ་རྐུན་ལྟ་བུ་ནི་བག་མེད་པ་དང༌། ། མ་གུས་པ་
སྟེ་སྤང་བར་བྱ་བའོ། ། དགྲ་ལྟ་བུ་ནི་ངོ་ཚ་མེད་པ་དང༌། བག་མེད་པའོ། །
གླེན་པ་ལྟ་བུ་ནི་དྲན་དང་ཤེས་བཞིན་མེད་པའོ། ། ར་རོ་བ་ལྟ་བུ་ནི་ནག་པོར་

གྱུར་པ་བཞིའོ། ། བྱོལ་སོང་ལྟ་བུ་ནི་བསླབ་པའི་ཚུལ་རྣམས་མི་ཤེས་པའོ། །
གཤིན་པ་ལྟ་བུ་ནི་སྙིང་རྗེ་དང་བྲལ་བའི་སྤྱོད་ལམ་ཅན་ནོ། ། བྱས་པ་ལ་དྲིན་དུ་
མི་གཟོ་བ་ལྟ་བུ་ནི་སོ་སོར་ཐར་པའི་སྡོམ་པ་བཞག་པའོ། ། དེ་ཕྲུག་ལྟ་བུ་ནི་
ཐབས་མཁས་པ་དང་བྲལ་བའོ། ། སྨྱོན་པ་ལྟ་བུ་ནི་བྱ་བ་དང་བྱ་བ་མ་ཡིན་པ་མི་
ཤེས་པའོ། ། བདུད་ཀྱིས་བརླམས་པ་ལྟ་བུ་ནི་བར་དུ་གཅོད་པའི་ཆོས་ལྔ་བཅུ་
རྩ་ལྔ་དང༌། སུམ་ཅུ་རྩ་གཉིས་མི་ཤེས་པའོ། ། ལྔ་བཅུ་རྩ་ལྔ་པོ་ཡང་གང་ཞེ་
ན། །འཕགས་པ་བྱང་ཆུབ་སེམས་དཔའི་སྡེ་གནོད་ལས་འབྱུང་བ་ལྟ་བུ་སྟེ།
འདི་ལྟར་བར་དུ་གཅོད་པའི་ཆོས་ནི་གཅིག་སྟེ།བག་མེད་པའོ། ། བར་དུ་
གཅོད་པའི་ཆོས་ནི་གཉིས་ཏེ། ངོ་ཚ་མེད་པ་དང་། ཁྲེལ་མེད་པའོ། །
གསུམ་སྟེ། འདོད་ཆགས་དང་། ཞེ་སྡང་དང་། གཏི་མུག་གོ། བཞི་སྟེ།
དམ་པ་མ་ཡིན་པའི་འགྲོ་བ་བཞིའོ། ། ལྔ་སྟེ། སྲོག་གཅོད་པ་དང༌། མ་བྱིན་
པར་ལེན་པ་དང༌། འདོད་པས་ལོག་པར་གཡེམ་པ་དང༌། བརྫུན་དུ་སྨྲ་བ་
དང་། ཆང་འཐུང་བའོ། ། དྲུག་སྟེ། སངས་རྒྱས་དང་། ཆོས་དང༌།
དགེ་འདུན་དང་། ཚུལ་ཁྲིམས་དང་། ། སློབ་དཔོན་དང་། རྒན་པ་རྣམས་
ལ་མ་གུས་པའོ། ། བདུན་ཏེ། ང་རྒྱལ་རྣམ་པ་བདུན་ནོ། ། བརྒྱད་དེ།
ལོག་པ་བརྒྱད་དོ། ། དགུ་སྟེ། ཀུན་ནས་མནར་སེམས་ཀྱི་དངོས་པོ་རྣམ་པ་
དགུའོ། ། བཅུ་སྟེ། མི་དགེ་བ་བཅུའོ་ཞེས་འབྱུང་ངོ་། ། བར་དུ་གཅོད་པའི་
ཆོས་སུམ་ཅུ་རྩ་གཉིས་ཀྱང་། འཕགས་པ་ཐེག་པ་ཆེན་པོའི་མན་ངག་གི་མདོ་
ལས་འབྱུང་བ་ལྟ་བུ་སྟེ། ཇི་སྐད་དུ། བུ་མོ་ཐེག་པ་ཆེན་པོའི་བར་དུ་གཅོད་
པའི་ཆོས་ནི་སུམ་ཅུ་རྩ་གཉིས་ཏེ། བར་དུ་གཅོད་པ་དེ་དག་གིས་ཐམས་ཅད་
མཁྱེན་པར་མྱུར་དུ་ངེས་པར་མི་འབྱུང་ངོ༌། ། སུམ་ཅུ་རྩ་གཉིས་གང་ཞེ་ན།
འདི་ལྟ་སྟེ། ཉན་ཐོས་དང་། རང་སངས་རྒྱས་ཀྱི་ཐེག་པ་འདོད་པ་དང་།
བརྒྱ་བྱིན་དང༌། ཚངས་པ་འདོད་པ་དང་། སྐྱེ་བ་ལ་གནས་ཏེ་ཚངས་པར་

སྤྱོད་པ་དང༌། དགེ་བའི་རྩ་བ་གཅིག་ལ་ཆགས་པ་དང༌།ལོངས་སྤྱོད་བདོག་
པ་རྣམས་ལ་སེར་སྣ་བྱེད་པ་དང་། སེམས་ཅན་རྣམས་ལ་མཉམ་པར་མི་བྱིན་
པ་དང་།། ཚུལ་ཁྲིམས་ལ་ལྷོད་པ་དང་། གཞན་གྱི་སེམས་མི་བསྲུང་བ་དང་།
གནོད་སེམས་དང་། ཁོང་ཁྲོ་བའི་བག་ལ་ཉལ་བྱེད་པ་དང་། དེས་སེམས་
ཞུམ་པ་དང་། བརྗེད་ངས་པ་དང༌། ཐོས་པ་དོན་དུ་མི་གཉེར་བ་དང་།
སྤྱོད་པ་མེད་པ་དང༌། འཕགས་པ་མ་ཡིན་པའི་སྤྱོད་པ་དང༌། ང་རྒྱལ་ལས་
ཀྱང་ང་རྒྱལ་འཕེལ་བ་དང་། ལུས་དང་ངག་དང་སེམས་ཀྱི་ལས་ཡོངས་སུ་མི་
དག་པ་དང་། དམ་པའི་ཆོས་ཡོངས་སུ་མི་བསྲུང་བ་དང་། སློབ་དཔོན་དང་
འཆབ་པ་དང༌། བསྡུ་བའི་དངོས་པོ་རྣམས་འདོར་བ་དང་། ཡང་དག་པར་
དགའ་བར་འགྱུར་པའི་ཆོས་གཏོང་བ་དང་། ། སྡིག་པའི་གྲོགས་པོ་བསྟེན་པ་
དང༌། བྱང་ཆུབ་ཏུ་ཡོངས་སུ་མི་བསྔོ་བ་སྟེ་ཕུང་པོ་གསུམ་དང་མི་མཐུན་པ་
དང་། དགེ་བའི་རྩ་བ་ཆུང་ངུས་རློམ་སེམས་སུ་བྱེད་པ་དང་། ཐབས་མེད་
པར་ལྟུང་བའི་བློ་དང༌། ཕྱིར་ཞིང་དཀོན་མཆོག་གསུམ་གྱི་བསྔགས་པ་མི་སྨྲ་བ་
དང་། བྱང་ཆུབ་སེམས་དཔའི་ལ་གནོད་པར་སེམས་པ་དང༌། མ་ཐོས་པའི་
ཆོས་སྤོང་བ་དང༌། བདུད་ཀྱི་ལས་ཁོང་དུ་མི་ཆུད་པ་དང་། འཇིག་རྟེན་རྒྱང་
འཕེན་པའི་གསང་ཚིག་འཛིན་པ་དང་། སེམས་ཅན་ཡོངས་སུ་སྨིན་པར་མི་
བྱེད་པ་དང༌། འཁོར་བས་ཡོངས་སུ་མི་སྐྱོ་བ་སྟེ། བུ་མོ་སུམ་ཅུ་རྩ་གཉིས་པོ་
འདི་དག་ནི་ཐེག་པ་ཆེན་པོའི་བར་དུ་གཅོད་པའི་ཡང་དག་པའི་ཕུལ་ཡིན་ཏེ།
བར་དུ་གཅོད་པ་དེ་དག་གིས་ཐམས་ཅད་མཁྱེན་པར་ངེས་པར་མི་འབྱུང་
ངོ༌། ། དེ་ལྟ་མོད་ཀྱི་འོན་ཀྱང་བུ་མོ་ཐེག་པ་ཆེན་པོའི་ཡོན་ཏན་ཇི་ཙམ་པ་དེ་
ཙམ་དུ་བར་དུ་གཅོད་པ་ཡང་དེ་ཙམ་མོ་ཞེས་གསུངས་སོ། ། གཞན་ཡང་བར་
དུ་གཅོད་པའི་ཆོས་དཔག་ཏུ་མེད་པ་དག་མདོ་སྡེ་དུ་མར་མཐོང་མོད་ཀྱི།
འདིར་གཞུང་མངས་པར་འགྱུར་བས་བསམ་བཀོད་དེ། ལམ་འདི་ལ་ཆེད་

ཆེར་བྱེད་པའི་བྱང་ཆུབ་སེམས་དཔའ་ལས་དང་པོ་པས། མདོ་དེ་དང་དེར་
བལྟ་བར་བྱ་ཞིང་ཉམས་སུ་བླང་བ་ལ་བརྩོན་པར་བྱའོ། ། གཏམ་དུ་བྱ་བ་
གཞན་ཡང་མང་དུ་ཡོད་དེ། རྩུབ་ཤིང་དྲག་ལ་ཡུན་རིང་སྡུག་བསྔལ་བཟོད་
དཀའ་བཟོད་པར་བྱེད་པ་འདི་ཡང་ངོ་མཚར་ཆེ། ཆུ་བོ་བཞིས་གཡེངས་ཡང་
དང་ཡང་དུ་ཀེང་རུས་བཞོན་པ་ཞོན་པ་དེ་ཡང་ངོ་མཚར་ཆེ། ཆུང་མ་ཁྱིམ་
སྤངས་བརྟུལ་ཞུགས་བཟང་བླངས་རྟག་ཏུ་ལུས་ངག་ཡིད་གཡེངས་འདི་ཡང་ངོ་
མཚར་ཆེ། དགེ་བའི་རྩ་བ་ཆུང་ངུ་ཙམ་ཡང་མེད་པར་དེ་ཉིད་དོན་གྱི་སངས་
རྒྱས་ཡེ་ཤེས་རྩད་གཅོད་ཚོལ་བ་འདི་ཡང་ངོ་མཚར་ཆེ། སོ་སོར་ཐར་པའི་
བསླབ་པ་མེད་པར་ཐེག་ཆེན་བྱང་ཆུབ་མཆོག་གཉིས་རྩད་གཅོད་ཚོལ་བ་འདི་
ཡང་ངོ་མཚར་ཆེ། དེ་ལ་སོགས་པ་ངོ་མཚར་ཆེ་བ་མང་དུ་ཡོད་མོད་ཀྱི། །
འཛམ་གླིང་སྐྱེ་བོའི་རྟོག་དང་སྤྱོད་པ་སྨྲ་བ་ག་ལ་ནུས། དེ་བས་ཐར་འདོད་
མཁས་པ་ཁྱེད་ཅག་སྨྱོན་པ་འདི་དག་དང༌། ལྷན་ཅིག་འདྲེ་བར་མ་བྱེད་བག་
ཡོད་གནས་པར་གྱིས། ། འདི་ལྟར་དེ་དག་སྙིང་རྗེའི་ཡུལ་དུ་བྱ་བ་མ་གཏོགས་
པར། ། ལམ་མཆོག་བཤད་ཀྱང་དེ་ལ་འཇུག་པར་མི་འགྱུར་བདག་གིས་ཇི་ལྟར་
བྱ། ། ཇི་སྲིད་མངོན་པར་ཤེས་པ་མ་ཐོབ་བར་དུ་གཞན་དག་སྨིན་པར་མི་ནུས་
བསེ་རུ་ལྟ་བུར་གནས་པར་བྱ། ། བླ་མ་བཟང་པོ་བཙལ་བྱ་རྟག་ཏུ་མདོ་སྡེ་དག་
ལ་བལྟ་བར་བྱ། ། མདོ་སྡེའི་དོན་ཀུན་ལས་བཏུས་པའི་མན་དང༌། སློབ་
དཔོན་མཁས་པ་ཆེན་པོ་དཔལ་མར་མེ་མཛད་ཡེ་ཤེས་ཀྱིས་མཛད་པ་རྫོགས་
རྒྱ་གར་གྱི་མཁན་པོ་དེ་ཉིད་དང་ཞུས་ཆེན་གྱི་ལོ་ཙཱ་བ་དགེ་སློང་ཚུལ་
ཁྲིམས་རྒྱལ་བས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།

མི་དགེ་བཅུའི་ལས་ལམ།
རྒྱ་གར་སྐད་དུ། བ་ཤ་ཀུ་ཤ་ལ་ཀརྨ་པཱ་ད་དེ་ཤ་བོད་སྐད་དུ། མི་
དགེ་བ་བཅུའི་ལས་ཀྱི་ལམ་བསྟན་པ། དཀོན་མཆོག་གསུམ་ལ་ཕྱག་འཚལ་
ལོ། ། གང་ཞིག་བདེ་འགྲོ་ཐོབ་པར་འདོད་པས་སྤང་བར་བྱ་བ་མི་དགེ་བ་
བཅུའི་ལས་ཀྱི་ལམ་རང་བཞིན་གྱིས་ཁ་ན་མ་ཐོ་བ་དང་བཅས་པ་འདི་ལྟ་སྟེ།
ལུས་ཀྱི་ལས་ནི་རྣམ་གསུམ་དང༌། ། ངག་གི་རྣམ་པ་བཞི་དག་དང༌། ། ཡིད་ཀྱི་
རྣམ་པ་གསུམ་པོ་དང་། འདི་བཅུ་མི་དགེ་བ་རུ་གསུངས། ། འདི་རྣམས་རབ་
ཏུ་ཕྱེ་ནས་བཤད་པར་བྱ་སྟེ། ། དེ་ལ་རེ་ཞིག་ལུས་ཀྱི་ནི་སྲོག་གཅོད་པ་དང་།
མ་བྱིན་པར་ལེན་པ་དང༌། འདོད་པས་ལོག་པར་སྤྱོད་པའོ།། ངག་གི་ནི་
བརྫུན་དུ་སྨྲ་བ་དང་། ཕྲ་མི་དང་། ངག་རྩུབ་པོ་དང་། ཚིག་ཁྱལ་
པའོ། ། ཡིད་ཀྱི་ནི་བརྣབ་སེམས་དང་། གནོད་སེམས་དང༌། ལོག་པར་
བལྟ་བའོ། ། དེ་ལ་སྲོག་གཅོད་པ་ནི་སྲོག་ཆགས་སུ་གྱུར་པ་དང་། སྲོག་
ཆགས་སུ་འདུ་ཤེས་པར་གྱུར་པ་དང༌། གསོད་པའི་སེམས་ཉེ་བར་གནས་པར་
གྱུར་པ་དང་། དེའི་ཐབས་ཀྱང་བྱེད་པ་དང་། སྲོག་འགགས་པར་གྱུར་པ་སྟེ།
ཡན་ལག་ལྔ་པོ་དེ་དག་དང་ལྡན་ན་སྲོག་གཅོད་པ་ཡིན་ནོ། ། དེ་ལ་མ་བྱིན་པར་
ལེན་པ་གང་ཞེ་ན། གཞན་གྱི་གྱུར་པ་དང་། ། ཕ་རོལ་གྱིས་ཡོངས་སུ་བཟུང་
བར་ཡང་འདུ་ཤེས་པ་དང་། བརྐུ་བའི་སེམས་ཀྱང་ཉེ་བར་གནས་པར་གྱུར་པ་
དང༌། དེའི་ཐབས་ཀྱང་བྱེད་པ་དང་། །གནས་ནས་བསྐྱོད་པ་སྟེ། ཡན་
ལག་ལྔ་པོ་དེ་དག་དང་ལྡན་ན་མ་བྱིན་པར་ལེན་པར་འགྱུར་རོ། ། འདོད་པས་
ལོག་པར་གཡེམ་པ་ནི་རྣམ་པ་བཞི་སྟེ། ། ཡུལ་མ་ཡིན་པ་དང༌། དུས་མ་ཡིན་

པ་དང༌། ཡན་ལག་མ་ཡིན་པ་དང་། འགྲོ་བར་བྱ་བ་མ་ཡིན་པའོ། ། དེ་ལ་
ཡུལ་མ་ཡིན་པ་ཞེས་བྱ་བ་ནི་དམ་པའི་ཆོས་དང་། སྐུ་གཟུགས་ལ་སོགས་པ་
དང་། བྱང་ཆུབ་སེམས་དཔའི་གནས་དང་། སློབ་དཔོན་དང་། མཁན་
པོ་དང༌། སྦྱིན་གནས་དང་། ཕ་མ་ལ་སོགས་པ་དང༌། བླ་མ་དང་ཉེ་བར་
གྱུར་པའོ། ། དུས་མ་ཡིན་པ་ཞེས་བྱ་བ་ནི་ཉིན་པར་དང༌། ཟླ་མཚན་དང་
ལྡན་པ་དང་། སྦྲུམ་མ་དང་། བུ་ཆུང་འཚོ་བ་དང༌། མི་འདོད་པ་དང༌།
སྡུག་བསྔལ་བ་དང་། ཡིད་མི་བདེ་བས་ཉེ་བར་གདུངས་པ་དང་། བསྙེན་
གནས་ཡན་ལག་བརྒྱད་ལ་གནས་པའོ། ། ཡན་ལག་མ་ཡིན་པ་ཞེས་བྱ་བ་ནི་ཁ་
དང༌། བཤང་བའི་ལམ་དང་། ཁྱེའུ་དང་བུ་མོའི་མདུན་དང་རྒྱབ་ཀྱི་བུག་པ་
དང་རང་གི་ལག་པའོ། ། འགྲོ་བར་བྱ་བ་མ་ཡིན་པ་ནི་གཞན་གྱི་བུད་མེད་
ཐམས་ཅད་དང༌། ཆོས་ཀྱི་རྒྱལ་མཚན་དང་རིགས་ཀྱིས་བསྲུངས་པ་དང༌།
རྒྱལ་པོས་བསྲུངས་པ་དང༌། གཞན་གྱིས་བླངས་པའི་སྨད་འཚོང་མ་དང་།
གཉེན་འབྲེལ་ཅན་དང༌། བྱོལ་སོང་ངོ་།དེ་ལྟ་བུ་རང་གི་ཆུང་མ་ལའང་
བསྟེན་ནས་འདོད་པས་ལོག་པར་གཡེམ་པར་འགྱུར་རོ། ། དེ་ལ་བརྫུན་དུ་སྨྲ་བ་
ཞེས་བྱ་བ་ནི་དངོས་པོར་ཡང་མ་གྱུར་པ་དང༌། དངོས་པོའི་གནས་སྐབས་ལས་
ཉམས་པར་གྱུར་པ་དང་། ལོག་པར་འདུ་ཤེས་པར་གྱུར་པ་དང༌། ལོག་པའི་
ཐབས་ཀྱང་ཉེ་བར་གནས་པར་གྱུར་པ་དང་། དེའི་ཐབས་ཀྱང་བྱེད་པ་དང༌།
བརྫུན་གྱི་ཚིག་ཀྱང་སྨྲས་པ་སྟེ། ཡན་ལག་ལྔ་པོ་དེ་དག་དང་ལྡན་ན་བརྫུན་དུ་
སྨྲ་བར་འགྱུར་རོ། ། ། ཕྲ་མ་ཞེས་བྱ་བ་ནི་ཉོན་མོངས་པའི་སེམས་ཀྱིས་གཞན་
འབྱེད་པའི་ཚིག་གོ ། ཚིག་རྩུབ་པོ་ཞེས་བྱ་བ་ནི་ཕ་རོལ་གྱི་གནད་ལ་འཕོག་
པའི་སྡང་ཚིག་གོ ། ཚིག་ཁྱལ་པ་ཞེས་བྱ་བ་ནི་འདོད་པ་དང་ཉེ་བར་ལྡན་པས་
སམ། ཆགས་པ་དང་ཉེ་བར་ལྡན་པས་སྨྲ་བར་བྱ་བ་མ་ཡིན་པ་སྨྲ་བའོ། །
བརྣབ་སེམས་ཞེས་བྱ་བ་ནི་ཕ་རོལ་གྱི་རྫས་དང༌། དབང་ཕྱུག་དང་། །ལོངས་

སྤྱོད་རྣམས་ལ་ཆགས་པའི་སེམས་མི་བཟད་པའོ། ། གནོད་སེམས་ཞེས་བྱ་བ་ནི་
སེམས་ཅན་ལ་རྣམ་པར་ལྡང་བ་དང་། སེམས་ཅན་འདི་དག་བསད་དོ། །
བཅིང་ངོ༌། བརྡེག་གོ།བརྟག་གོ་ཞེས་སེམས་པའོ། ། ལོག་པར་ལྟ་བ་ཞེས་བྱ་
བ་ནི། སྦྱིན་པ་མེད། སྦྱིན་སྲེག་མེད།འཇིག་རྟེན་འདི་མེད། 
འཇིག་རྟེན་ཕ་རོལ་མེད། དགེ་སྦྱོང་མེད། བྲམ་ཟེ་མེད། ལྷ་མེད། སངས་རྒྱས་
བཅོམ་ལྡན་འདས་མེད། ། དགྲ་བཅོམ་པ་མེད། རང་སངས་རྒྱས་མེད།
ལེགས་པར་སྤྱད་པ་མེད། ཉེ་བར་སྤྱད་པ་མེད། ལེགས་པར་བྱས་པ་དང༌།
ཉེས་པར་བྱས་པའི་ལས་རྣམས་ཀྱི་འབྲས་བུ་རྣམ་པར་སྨིན་པ་མེད་ཅེས་པའོ། །
བཅོམ་ལྡན་འདས་ཀྱིས་བཀའ་སྩལ་པ།འཕགས་པ་དམ་པའི་ཆོས་དྲན་པ་ཉེ་
བར་གཞག་པ་ཞེས་བྱ་བ་དང༌། ཐེག་པ་ཆེན་པོའི་མདོ་ལས་འབྱུང་བ་མི་དགེ་
བ་བཅུའི་ལས་ཀྱི་ལམ་འདི་དག་ནི་དམྱལ་བ་ཆེན་པོའི་རྒྱུ་ཡིན་ཏེ། མི་དགེ་བ་
བཅུའི་ལས་ཀྱི་ལམ་བསྟེན་པས་སེམས་ཅན་དམྱལ་བར་ལྟུང་བར་འགྱུར་རོ། །
མི་དགེ་བ་བཅུའི་ལས་ཀྱི་ལམ་བསྟེན་པས་སེམས་ཅན་དམྱལ་བར་ལྟུང་བར་
འགྱུར་རོ། ། མི་དགེ་བ་བཅུའི་ལས་ཀྱི་ལམ་བསྟན་པ། སློབ་དཔོན་ཆེན་པོ་
དཔལ་མར་མེ་མཛད་ཡེ་ཤེས་ཀྱི་ཞལ་སྔ་ནས་མཛད་པ་རྫོགས་སོ།
རྒྱ་གར་གྱི་མཁན་པོ་དེ་ཉིད་དང་ཞུས་ཆེན་གྱི་ལོ་ཙཱ་བ་དགེ་སློང་ཚུལ་
ཁྲིམས་རྒྱལ་བས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

ལས་རྣམ་འབྱེད།
རྒྱ་གར་སྐད་དུ། ཀརྨ་བི་བྷཾ་ག་ནཱ་མ། བོད་སྐད་དུ། ལས་རྣམ་པར་
འབྱེད་པ་ཞེས་བྱ་བ། དཀོན་མཆོག་གསུམ་ལ་ཕྱག་འཚལ་ལོ། ། དེང་སང་
དུས་ཀྱི་སྐྱེ་བོ་འདི་དག་གིས། ། མཐོ་རིས་བདེ་བ་དག་ཀྱང་ཐོབ་དཀའ་ན།
མྱ་ངན་འདས་ལ་རེ་བ་ཡོད་མིན་པས། ། བདག་ཉིད་ཁོ་ན་དྲན་ཕྱིར་བྲི་བར་
བྱ། ། ཡོད་མེད་རྟག་ཆད་དང་བྲལ་བ། ། བདེ་བའི་ལོངས་སྤྱོད་ཕུན་སུམ་
ཚོགས། ། འགྲོ་རྣམས་ཡོངས་སུ་སྨིན་མཛད་པ། ། དམ་པ་སྐྱེས་མཆོག་དེ་ལ་
འདུད། ། བཅོམ་ལྡན་འདས་གང་འཇིག་རྟེན་དང་འཇིག་རྟེན་ལས་འདས་
པའི་ཆེན་པོ་ལས་ཀྱང་ཕུལ་དུ་བྱུང་ཞིང་ཁྱད་པར་དུ་འཕགས་པ་དེ་ལ་ཕྱག་
འཚལ་ནས་ཇི་ལྟར་བྱ་ཞེ་ན། ལས་དགེ་བ་དང་མི་དགེ་བ་རྣམ་པར་དབྱེ་བར་
བྱ་སྟེ། མངོན་པར་མཐོ་བ་མཐོ་རིས་ལྷ་དང་མི། ། ཐོབ་པར་བྱེད་པ་སྡོམ་
པའི་ཚུལ་ཁྲིམས་ཡིན། ། དེ་ཉམས་གྱུར་པས་ངན་སོང་འགྲོ་བ་ནི། ། དམྱལ་བ་
ཡི་དྭགས་བྱོལ་སོང་འདི་དག་གོ ། ལྷ་དང་མིའི་གཏམ་རྒྱས་པ་འདི་ནི་འཇིག་
རྟེན་གཞག་པ་དང༌། འཇིག་རྟེན་གདགས་པ་དང་བྱེ་བྲག་ཏུ་བཤད་པ་ཆེན་
པོའི་ནང་ནས་ཆེ་ལོང་དུ་བཏུས་པ་མཛོད་ཀྱི་གནས་གསུམ་པ་ལ་སོགས་པར་བལྟ་
བར་བྱའོ། ། འདི་ལྟར་ཚ་བའི་སེམས་ཅན་དམྱལ་བ་ནི་འཛམ་བུའི་གླིང་འདིའི་
འོག་ན་དཔག་ཚད་ཁྲི་ཕྲག་གཉིས་ན། སེམས་ཅན་དམྱལ་བ་ཆེན་པོར་གནས་
སོ། ། གཞན་བདུན་ནི་དེའི་སྟེང་ན་རིམ་པ་བཞིན་དུ་གནས་སོ། ། དེ་དག་གི་
ཚེའི་ཚད་ཀྱི་རིམ་པ་ནི་མི་རྣམས་ཀྱི་ལོའི་རིམ་པ་རྣམས་ལ་འདོད་པའི་ཁམས་ཀྱི་
ལྷ་རྣམས་དང༌། ཡང་སོས་པ་ལ་སོགས་པ་དམྱལ་བ་རྣམས་ཀྱི་ཉིན་ཞག་དང་

ཟླ་བ་དང་ལོའི་རིམ་པ་རྣམས་བསྒྲེས་ནས་ཤེས་པར་བྱ་སྟེ། འདི་ལྟར་མི་རྣམས་
ཀྱི་ཚེ་ལོ་ལྔ་བཅུ་ལ་སོགས་པ་ལས་བསྒྱུར་ནས་ཤེས་པར་བྱའོ་ཞེས་བཤད་པས་
སོ། ། གྲང་བའི་སེམས་ཅན་དམྱལ་བ་ཡང་ཏི་སེའི་འོག་ན་སྔ་མོ་དེ་དག་གི་ཐད་
ན་གནས་པ་སྟེ། དེ་དག་གི་ཚེའི་ཚད་ཀྱང་ཡུལ་དབུས་ཀྱི་བྲེས་བཅལ་བའི་ཏིལ་
ཁལ་བརྒྱད་ཅུས་བྱུར་བུར་བཀང་བའི་ནང་ནས། སྐྱེས་བུ་ཞིག་གིས་ལོ་བརྒྱ་
བརྒྱ་ན་ཏིལ་རེ་རེ་བྱུང་བས་ཟད་པར་གྱུར་པ་ན་སེམས་ཅན་དམྱལ་བ་ཆུ་བུར་
ཅན་གྱི་ཚེ་ཟད་པ་ཡིན་ཏེ། འོག་མ་རྣམས་ཀྱི་ཚེ་ནི་ཉི་ཤུར་བསྒྱུར་རོ། ། འདི་
དག་གི་དོན་ཡང་ཅུང་ཟད་ཙམ་ཞིག་མདོ་ལས་བཤད་པ་བྲི་བར་བྱའོ། ། དེ་
ལྟར་དེ་དག་དམྱལ་བ་ནི། ། བཅུ་དྲུག་ཅེས་བྱ་རྒལ་བར་དཀའོ། ། དྲག་པོའི་
ལས་ཀྱི་ཀུན་ཏུ་གང༌། ། རེ་རེ་ལ་ཡང་ལྷག་བཅུ་དྲུག ་། རྩིག་པ་བཞི་དང་ངོས་
བཞི་སྟེ། ། རྣམ་ཕྱེ་རིས་སུ་ཆད་པ་ཡིན། ། ལྕགས་ཀྱི་ར་བས་ཀུན་ནས་
བསྐོར། ། ལྕགས་དག་གིས་ནི་གང་བ་ཡིན། ། དཔག་ཚད་བརྒྱ་ཕྲག་དུ་མར་
ནི། ། མེ་ལྕེ་དག་གིས་ཁྱབ་པར་གནས། ། ཞེས་བཅོམ་ལྡན་འདས་ཀྱིས་
གསུངས་སོ། ། མཛོད་ལས་ཀྱང་། ། དེ་དག་གིས་ནི་ངོས་བཞི་ན། ། མེ་མར་
མུར་དང་རོ་མྱགས་དང༌། ། སྤུ་གྲི་ལམ་སོགས་ཆུ་བོ་ཡིན། ། ཞེས་བཤད་
དོ། ། སྔོན་གྱི་མཁས་པ་ཆེན་པོ་ཁག་ཅིག་ན་རེ་ཚ་བ་ལ་སོགས་པ་བདུན་པོ་འདི་
དག་ནི་མནར་མེད་པའི་སེམས་ཅན་དམྱལ་བའི་གཡས་ངོས་དང་གཡོན་ངོས་ན་
གནས་སོ་ཞེས་ཟེར་རོ། ། ཉི་ཚེ་བ་དང་། ། ཉེ་འཁོར་བའི་སེམས་ཅན་དམྱལ་
བ་དག་ལ་གནས་ཀྱི་ངེས་པ་མེད་དེ། ཆུ་བོ་དང་། རི་དང༌། མྱ་ངན་ལ་
སོགས་པའི་ཐང་དང༌། སྟེང་ན་གནས་སོ། ། གཏམ་རྒྱས་པར་ནི་དྲན་པ་ཉེ་
བར་གཞག་པ་དང་། འཇིག་རྟེན་གཞག་པ་དང་། ། འཇིག་རྟེན་གདགས་པ་
ལ་སོགས་པར་བལྟའོ། ། ཡི་དྭགས་ཀྱི་རྩ་བའི་གནས་ནི་རྒྱལ་པོའི་ཁབ་ཀྱི་གྲོང་
ཁྱེར་ཆེན་པོའི་འོག་དཔག་ཚད་ལྔ་བརྒྱ་ན་ཡོད་དེ། དེ་ནི་ཡི་དྭགས་ཀྱི་རྒྱལ་པོ་

གཤིན་རྗེ་གནས་སོ། ། གཞན་ནི་དེ་ལས་འཕྲོས་པ་ཡིན་ནོ། ། གཏམ་རྒྱས་པར་
ནི་ཡི་དྭགས་ཀྱི་རྟོགས་པ་བརྗོད་པར་བལྟ་བར་བྱའོ། ། བྱོལ་སོང་གི་རྩ་བའི་
གནས་ནི་རྒྱ་མཚོ་ཆེན་པོ་ཡིན་ནོ། ། ཐང་དང་།ཆུ་དང་། རི་དང་།
དུར་ཁྲོད་ལ་སོགས་པ་ན་གནས་པ་ནི་དེ་ལས་འཕྲོས་པ་ཡིན་ཏེ། ། རྒྱས་པར་ནི་
དེ་དང་དེ་དག་ཏུ་བལྟ་བར་བྱའོ། ། གནས་གསུམ་པོ་ན་བདེ་བ་མེད། ། སྡུག་
བསྔལ་རྒྱུ་དང་བཅས་པའི་གཏམ། ། མདོ་དང༌ བསྟན་བཅོས་དག་ན་
གསལ། ། བློ་དང་ལྡན་པས་བལྟ་བར་གྱིས། ། དམྱལ་བ་དང༌། ཡི་དྭགས་
དང་། བྱོལ་སོང་གི་སྡུག་བསྔལ་རྒྱུ་དང་བཅས་པ་མདོ་དང་བསྟན་བཅོས་དག་
ན་གསལ་ལོ། ། མིའི་སྡུག་བསྔལ་བརྒྱ་རྩ་བཅུ་དག་ནི། འཕགས་པ་ཐོགས་
མེད་ཀྱིས་མཛད་པའི་ཡོ་ག་ཙཱརྱ་བལྟ་བར་བྱའོ།། ལྷ་དག་ལ་ནི་སྡུག་བསྔལ་
གཞན་ནི་མེད་ཀྱི། ། འོན་ཀྱང་འཆི་ལྟས་ལྔ་དང༌། ཉེ་བའི་འཆི་ལྟས་ལྔ་
འབྱུང་སྟེ། ། འདི་ལྟར་གོས་ལ་དྲི་མ་ཆགས་པ་དང༌། ། མེ་ཏོག་གི་ཕྲེང་བ་
རྙིངས་པ་དང༌། མཆན་ཁུང་ནས་རྡུལ་འབྱུང་བ་དང་། ལུས་ལ་དྲི་མ་འབྱུང་
བ་དང༌། རང་གི་སྟན་ལ་མི་དགའ་བར་འགྱུར་བའོ། ། ཉེ་བའི་འཆི་ལྟས་ལྔ་
ནི་གོས་དང་རྒྱུན་དག་ལས་ཡིད་དུ་མི་འོང་བའི་སྒྲ་འབྱུང་བ་དང༌། ལུས་ཀྱི་
འོད་ཆུང་བར་འགྱུར་བ་དང་། ཁྲུས་བྱས་པའི་ཆུའི་ཐིགས་པ་ལུས་ལ་འཆགས་
པར་འགྱུར་བ་དང༌། གཡོ་བའི་བདག་ཉིད་ཅན་ཡང་བློ་ཡུལ་གཅིག་ལ་
འཆགས་པར་འགྱུར་པ་དང༌། མིག་འབྱེད་པ་དང་འཛུམ་པ་སྲིད་པར་འགྱུར་
བ་དག་སྟེ། ཉེ་བ་ལྔ་ནི་མ་ངེས་པའོ། ། སྡུག་བསྔལ་དེ་དག་ཅི་ལས་བྱུང་ཞེ་ན།
ལས་ནི་ལྕི་དང་ཡང་བ་དག །ཡུལ་དང་བསམ་པའི་དབྱེ་བ་ཡིས། ། ཉན་
ཐོས་ཐེག་པ་ཆེན་པོའི་ལུགས། ། རྣམ་པ་གཉིས་སུ་ཤེས་པར་བྱ། ། ལྕི་བའི་ནི་
གཉིས་ཏེ། ཡུལ་གྱིས་ལྕི་བ་དང༌། བསམ་པས་ལྕི་བའོ། ། ཡང་བ་ཡང་དེ་
དང་འདྲའོ། ། དེ་ཡང་ཉན་ཐོས་དང་ཐེག་པ་ཆེན་པོའི་ལུགས་ཀྱི་ལྕི་བ་དང་

ཡང་བ་སོ་སོར་ཐ་དད་པར་ཤེས་པར་བྱའོ། ། དེ་ལ་ཡང་ཉན་ཐོས་ཀྱི་ཡུལ་གྱི་ལྕི་
བ་ནི། ། འདི་ལྟར་མཚམས་མེད་པ་ལྔ་ལས་ཕ་བསད་པ་མ་གཏོགས་པ་
བཞིའོ། ། དེ་ལས་ཀྱང་དགེ་འདུན་གྱི་འཁོར་ལོའི་དབྱེན་ལྕི་བའོ། །གཞན་
ཡང་བྱམས་པའི་གཏིང་ངེ་འཛིན་ལ་སྙོམས་པར་ཞུགས་པ་དང་། ། རྡོ་རྗེ་ལྟ་བུའི་
ཏིང་ངེ་འཛིན་དང་། ། སྲིད་པའི་རྩེ་མོའི་ཏིང་ངེ་འཛིན་ལས་ལངས་པའི་རྣལ་
འབྱོར་པ་དང༌། མཁན་པོ་དང༌། སློབ་དཔོན་དང་། དགེ་སློང་དང༌།།
དགེ་སློང་མ་དང་། ཕ་དང་མ་དང་། སྲིད་པ་ཐ་མ་བའི་བྱང་ཆུབ་སེམས་
དཔའ་དང་། ནད་པ་དང་། ཆོས་སྨྲ་བ་དང༌། ངེས་པའི་ས་ལ་གནས་པའི་
བྱང་ཆུབ་སེམས་དཔའ་དང༌། རྒྱུན་དུ་ཞུགས་པ་དང་། ལན་ཅིག་ཕྱིར་འོང་
བ་དང༌། ཕྱིར་མི་འོང་བ་དང་། དགྲ་བཅོམ་པ་དག་གསོད་པ་དང་། །དེ་
དག་ལ་རྡེག་པ་དང་། །ལྕགས་སྒྲོག་ལ་སོགས་པས་སྡོམ་པ་དང་། དེ་དག་གི་
ཡོ་བྱད་རྐུ་བ་དང༌། མཆོད་རྟེན་གྱི་དང་། དགེ་འདུན་གྱི་དང་། ཆོས་ཀྱི་
དང༌། སངས་རྒྱས་ཀྱི་ཡོ་བྱད་རྐུ་བ་དང་། ། གང་ཟག་སྔ་མ་དེ་དག་དང་།
དཀོན་མཆོག་གསུམ་ལ་བརྫུན་དུ་སྨྲ་བ་དང་། ཚིག་རྩུབ་པོ་དང༌། དེ་དག་
ཕན་ཚུན་འབྱེད་པ་དང་། ཚིགས་སུ་བཅད་པ་མ་ཡིན་པ་སྨྲ་བ་ནི་ཡུལ་གྱིས་ལྕི་
བའོ། ། བསམ་པས་ལྕི་བ་ནི་ལོག་པར་ལྟ་བ་ཆེན་པོ་སྐྱེས་པ་དང༌། ཡིད་ཀྱི་
ཉེས་པ་ཆེན་པོའོ།། ཡུལ་གྱིས་ཡང་བ་ནི་བྱོལ་སོང་དང༌། དུར་ཁྲོད་ཀྱི་ཤ་ཟ་
གསོད་པ་ལ་སོགས་པའོ། ། བསམ་པས་ཡང་བ་ནི་དེ་ལས་གཞན་པ་རྣམས་
སོ། ། དེ་ལ་ཐེག་པ་ཆེན་པོའི་ཡུལ་གྱིས་ལྕི་བ་ནི་འདི་ལྟར་བླ་མ་རྣམས་དང་།
སེམས་དང་པོ་བསྐྱེད་པ་ལ་སོགས་པའི་བྱང་ཆུབ་སེམས་དཔའ་དང་། ཕ་དང་
མ་དང་། ། དེ་ཁོ་ན་ཉིད་ཀྱི་རྣལ་འབྱོར་པ་དང༌། རང་གི་ལྷ་དང༌། དཀོན་
མཆོག་གསུམ་ལ་སོགས་པ་ལ་སྔ་མའི་ཚུལ་རྣམས་བཞིན་དུ་བྱེད་པའོ། ། དོན་དེ་
ཉིད་ལ་དགོངས་ནས་བཅོམ་ལྡན་འདས་ཀྱིས་རྡོ་རྗེ་གཙུག་ཏོར་ཞེས་བྱ་བ།

རྣལ་འབྱོར་ཆེན་པོའི་རྒྱུད་ལས་ཇི་སྐད་དུ། གསང་བའི་བདག་པོ་ཉེས་པར་
སྤྱོད་པ་དེ་དག་ནི་ལྕི་བར་གྱུར་པ་དང༌། ཐ་མལ་པར་གྱུར་པའོ། ། དེ་ལ་ཕ་མ་
ལ་སོགས་པ་གསོད་པ་དང༌། རྡེག་པ་ནི་ལུས་ཀྱི་ཉེས་པར་སྤྱོད་པ་ལྕི་བའོ། །
སྲོག་གཅོད་པ་ལ་སོགས་པ་གཞན་གསུམ་ནི་ལུས་ཀྱི་ཉེས་པར་སྤྱོད་པ་ཐ་མལ་
པའོ། ། དམ་པའི་ཆོས་སྤོང་བ་དང་། ལྷ་རྣམས་ལ་ཚིག་རྩུབ་པོ་སྨྲ་བ་དང་།
ཕ་མ་དང་བླ་མར་གྱུར་པ་ལ་སོགས་པ་ལ་ཚིག་ངན་པ་སྨྲ་བ་ནི་ངག་གི་ཉེས་པར་
སྤྱོད་པ་ལྕི་བའོ། ། སྐྱེས་བུ་འགའ་ཞིག་དད་པས་དགེ་བ་ཉམས་སུ་ལེན་ཅིང་
རྩོམ་པའི་གཏམ་གྱི་སྐབས་སུ་འཇིག་རྟེན་ཕ་རོལ་མེད་དོ་ཞེས་བྱ་བའི་ཚིག །
འཇིག་རྟེན་ལས་འདས་པའི་བརྫུན་སྨྲ་བ་ནི། ། ངག་གི་ཉེས་པར་སྤྱོད་པའི་ལྕི་
བའོ། ། དགེ་བའི་བར་ཆད་བྱེད་པའི་ཚིག་འཁྱལ་པ་སྨྲ་བ་དང་། ལྐོག་འཕྱས་
བྱེད་པ་དང་། །མི་དགེ་བའི་ལས་ཀྱི་གཏམ་རྣམས་ནི་ངག་གི་ཉེས་པར་སྤྱོད་པ་
ཐ་མལ་པའོ། ། ཡིད་ཀྱི་ཉེས་པར་སྤྱོད་པ་ནི་གསུམ་སྟེ། དེ་ཉིད་ལས་སེམས་
ཀྱི་ཉེས་པ་དང་། སེམས་ལས་བྱུང་བའི་ཉེས་པ་དང༌། མ་རིག་པའི་ཉེས་པའོ།
དེ་དག་ཀྱང་དགེ་བ་བཅུའི་ལས་ཀྱི་ལམ་དེ་ཉིད་ལ་མ་ཆགས་པ་ཉིད་ནི།
སེམས་ཀྱི་ཉེས་པར་སྤྱོད་པའོ། ། དྲེགས་པ་དང༌། ང་རྒྱལ་དང་། ཁྲོ་བ་
དང་། སེམས་ཅན་རྣམ་པར་འཇིག་པ་དང་། འདོད་ཆགས་ཀྱི་སེམས་ཀྱིས་
གཞན་གྱི་བུད་མེད་ལ་ཆགས་པ་དང༌། གཞན་གྱི་སྲོག་འཕྲོག་པ་དང་། བླ་
མར་འགྱུར་པ་ལ་སེམས་གྱ་གྱུ་ཞིང་རབ་ཏུ་སྡང་བ་ནི་སེམས་ལས་བྱུང་བའི་ཉེས་
པའོ། ། དགེ་བ་བཅུའི་ལས་ཀྱི་ལམ་རྣམས་དང་། ཕ་རོལ་ཏུ་ཕྱིན་པ་དྲུག་
འདོར་ཞིང་བརྗེད་ངས་པ་དང་། སོམ་ཉིར་གྱུར་པ་དང་། ཡིད་ཤིན་ཏུ་
རྨོངས་པར་གྱུར་པ་ནི་མ་རིག་པའི་ཉེས་པར་སྤྱོད་པའོ། ། ཞེས་གསུངས་སོ། །
དེ་ལ་བསམ་པས་ལྕི་བ་ནི་ཐེག་པ་ཆེན་པོ་པ་སེམས་སྙིང་རྗེའི་དབང་དུ་གྱུར་
བ། ། སེམས་ཅན་ཐམས་ཅད་མི་གཏོང་བར་རྗེས་སུ་འཛིན་པའི་ལྕི་བ་ནི། །

འདི་ལྟར་ཞེ་སྡང་ཁོ་ན་ཡིན་ཏེ། ། སློབ་དཔོན་ཞི་བ་ལྷའི་ཞལ་སྔ་ནས།
བསྐལ་པ་སྟོང་དུ་བསགས་པ་ཡི། ། སྦྱིན་དང༌ བདེ་གཤེགས་མཆོད་ལ་
སོགས། ། ལེགས་སྤྱད་གང་ཡིན་དེ་ཀུན་ཀྱང༌།། ཁོང་ཁྲོ་གཅིག་གིས་འཇོམས་
པར་བྱེད། ། ཅེས་གསུངས་སོ། ། འདི་ཁོ་ན་ལྕི་བ་ཡིན་པའི་ཁུངས་མང་དུ་
ཡོད་མོད་ཀྱི། ། རེ་ཞིག་བཞག་གོ ། ཡང་བའི་ལས་ཀྱང་ཚུལ་འདི་ལས་ཤེས་
པར་བྱའོ། ། ཐེག་པ་གཉིས་པོ་འདི་དག་ཏུ། ། ལྕི་དང་ཡང་བའི་ལས་རྣམས་
བཤད། ། འདོད་ཆགས་ཞེ་སྡང་གཏི་མུག་གིས། ། རྣམ་པ་གསུམ་དུ་འགྱུར་
པའོ། ། དེ་ལས་སྲོག་གཅོད་པ་འདོད་ཆགས་ལས་སྐྱེས་པ་ནི། འདི་ལྟར་ལུས་
ཀྱི་ཡན་ལག་གི་ཕྱིར་རམ། ། ། ནོར་གྱི་ཕྱིར་རམ།རྩེད་མོའི་ཕྱིར་རམ།
བདག་དང་མཛའ་བོ་ཡོངས་སུ་བསྐྱབ་པའི་ཕྱིར་སྲོག་གཅོད་པའོ། ། ཞེ་སྡང་
ལས་བྱུང་བ་ནི་གསོད་པ་དང་འཁོན་གྱིས་བྱས་པའོ། ། གཏི་མུག་ལས་བྱུང་བ་
ནི་མཆོད་སྦྱིན་བྱེད་པ་དང་། རྒྱལ་པོའི་ཆོས་འདོན་པ་ཚད་མར་བྱས་ནས་ཆོས་
ཀྱི་བློས་གསོད་པ་དང་། མི་མི་བགྲུངས་པ་དག་ལ་ཆད་པས་བཅད་ནས་རྒྱལ་
པོའི་བསོད་ནམས་ཀྱི་སྣོད་དུ་འོང་ཞེས་ཟེར་ནས་གསོད་པ་ལྟ་བུ་དང་།པར་
སིག་པ་དག་ཇི་སྐད་དུ། ཕ་དང་མ་རྒས་སམ། ནད་ཚབས་པོ་ཆེས་ཐེབས་ན་
བསད་དོ། ། སྦྲུལ་དང་། སྡིག་པ་དང་སྦྲང་བུ་ཏྲེ་མ་བུ་ཀ་ལ་སོགས་པ་ནི།
མི་རྣམས་ལ་གནོད་པར་བྱེད་པས་བསད་དོ། ། རི་དྭགས་དང་ཕྱུགས་དང་བྱ་
དང་མ་ཧེ་ལ་སོགས་པ་ནི་ལོངས་སྤྱོད་པའི་ཕྱིར་བསད་དོ་ཞེས་ཟེར་བ་ལྟ་
བུའོ། ། མ་བྱིན་པར་ལེན་པ་ཆགས་པ་ལས་བྱུང་བ་ནི་གང་ཞིག་གང་དོན་དུ་
གཉེར་བ་དེས་འཕྲོགས་པའམ། གཞན་གྱི་རྙེད་པའོ། ། བཀུར་སྟིའམ།
གྲགས་པའི་ཕྱིར་རམ་བདག་དང་མཛའ་བོ་ཡོངས་སུ་བསྐྱབ་པའི་ཕྱིར་འཕྲོགས་
པའོ། ། ཞེ་སྡང་ལས་སྐྱེས་པ་ནི་སྔར་བཞིན་ནོ། ། གཏི་མུག་ལས་བྱུང་བ་ནི་
རྒྱལ་པོའི་ཆོས་འདོན་པ་ཚད་མར་བྱས་ནས་མི་བགྲུངས་པ་དག་ཆད་པས་བཅད་

ནས་འཕྲོག་པ་ལྟ་བུ་དང༌། བྲམ་ཟེ་དག་ན་རེ་འདི་ཐམས་ཅད་ཚངས་པས་
བྲམ་ཟེ་རྣམས་ལ་བྱིན་པ་ཡིན་པ་ལས། ། དེ་ལྟར་བྲམ་ཟེ་རྣམས་ཉམས་པས་
རིགས་གཞན་སྤྱོད་དུ་ཟད་མོད། ། དེ་བས་ན་བྲམ་ཟེ་འཕྲོག་པ་ནི་རྐུ་བ་མ་ཡིན་
གྱི། ། བྲམ་ཟེ་བདག་ཉིད་ཀྱི་ལེན་པར་བྱེད་པར་ཟད་པས་བདག་ཉིད་ཀྱི་ཟླ་བ་
དང་། བདག་ཉིད་ཀྱི་འཐུང་བ་དང༌། བདག་ཉིད་ཀྱི་གྱོན་པ་དང༌།
བདག་ཉིད་ཀྱིས་སྦྱིན་པ་ཡིན་ནོ། ། ཞེས་ཟེར་བ་ལྟ་བུའོ། ། དེ་ལས་འདོད་
པས་ལོག་པར་གཡེམ་པ་འདོད་ཆགས་ལས་བྱུང་བ་ནི། གཞན་གྱི་ཆུང་མ་ལ་
ཆགས་པའམ། རྙེད་པའམ། བཀུར་སྟིའི་ཕྱིར་རམ། ། བདག་གམ་མཛའ་
བོ་ཡོངས་སུ་བསྐྱབ་པའི་ཕྱིར་མི་ཚངས་པར་སྤྱོད་པའོ། ། ཞེ་སྡང་ལས་བྱུང་བ་
ནི་སྔ་མ་བཞིན་ནོ། ། གཏི་མུག་ལས་བྱུང་བ་ནི་པར་སིག་པ་དག་ན་རེ། ། མ་ལ་
སོགས་པ་ལ་ཉལ་བ་དང༌། བ་ལང་འབྲང་གི་མཆོད་སྦྱིན་ལ་ཆོ་ག་ཅན་གྱི་ཆུང་
འཐུང་ངོ༌། ། རྩྭ་བཅད་དོ། ། མའི་གན་དུ་ཉལ་པོ་ལ་འགྲོའོ། ། སྲིན་མོའི་
གན་དུ་དང་། རུས་གཅིག་པའི་གན་དུ་འགྲོ་བར་བྱའོ་ཞེས་བྱ་བ་དང་། བ་
ལང་ལ་སོགས་པ་ལ་ཡང་སྤྱད་པར་བྱའོ་ཞེས་ཟེར་བ་ལྟ་བུའོ། ། དེ་ལྟ་བས་ན་
འདི་ལྟ་བུ་བྱུང་བ་ན་ནི། ། རྒྱལ་པོ་བཞད་གད་ལྟ་བུ་བྱེད་པ་དང་། བག་མ་
ལེན་པའི་ཆོ་དང་གསོད་པ་དང་། ནོར་ཀུན་འཕྲོག་ཚེ་བརྫུན་སྨྲས་གནོད་མེད་
དེ། ། བརྫུན་ལྔ་ལྟུང་པར་བྱེད་པ་མིན་ཞེས་བཤད། ། ཅེས་ཟེར་བ་དང་།
གང་ཡང་ལོག་པར་ལྟ་བའི་བརྫུན་དུ་སྨྲ་བའོ། ། མི་དགེ་བ་ལྷག་མ་དག་ཀྱང་སྔ་
མ་བཞིན་ནོ། ། ཡིད་ཀྱི་གསུམ་ནི་འདོད་ཆགས་ལ་སོགས་པ་གསུམ་གྱི་མཇུག་ཏུ་
སྐྱེས་པའོ། ། སྲོག་གཅོད་པ་ནི་བསམས་བཞིན་དུ། མ་ནོར་བར་ནི་གཞན་
བསད་ནའོ། ། མ་བྱིན་ལེན་པ་གཞན་གྱི་ནོར། མཐུ་དང་འཇབ་བུས་བདག་
གིར་བྱེད། ། ལོག་གཡེམ་བགྲོད་མིན་པ་ལ་འགྲོ། འདུ་བཤེས་གཞན་བསྒྱུར་
བརྫུན་ཚིག་དོན། ། ཉོན་མོངས་སེམས་ཀྱིས་ཕ་རོལ་འབྱེད། ། ཚིག་རྩུབ་པོ་ནི་

མི་སྙན་པའོ། ། ངག་འཁྱལ་གླུ་དང་ཟློས་གར་དང༌། བསྟན་བཅོས་ངན་དང་
འདུ་འཛིའི་གཏམ། ། བརྣབ་སེམས་གཞན་གྱི་ནོར་ལ་ཆགས། ། གནོད་
སེམས་སེམས་ཅན་ལ་སྡང་བའོ། ། རྒྱུ་འབྲས་མེད་ཟེར་ལོག་ལྟའོ། ། དེ་ལྟར་
ཐེག་པ་ཆེན་པོའི་འདི་ལྟར་ཡིན་ཏེ། ། དེ་ཡང་རྣམ་པར་སྣང་མཛད་མངོན་པར་
བྱང་ཆུབ་པའི་རྒྱུད་ལས། བཅོམ་ལྡན་འདས་ཀྱིས་བཀའ་སྩལ་པ། ། བྱང་
ཆུབ་སེམས་དཔའ་ཆེད་དུ་བསམ་ནས་སྲོག་གཅོད་པ་ལས་སླར་ལོག་པར་
བྱའོ། ། དབྱུག་པ་སྤང་ཞིང་ཁོན་དུ་འཛིན་པ་ཡང༌ སྤང་བར་བྱའོ། ། དེས་
བདག་ཉིད་ལ་ཇི་ལྟ་བ་དེ་བཞིན་དུ་གཞན་གྱི་སྲོག་ཀྱང་ཡོངས་སུ་བསྲུང་བར་
བྱའོ། ། མ་བྱིན་པར་ལེན་པ་ལས་སླར་ལྡོག་པར་བྱ་སྟེ། དེས་གཞན་གྱི་ཡོངས་
སུ་བཟུང་བའི་ལོངས་སྤྱོད་ལ་ཆགས་པ་བསྐྱེད་པར་ཡང་མི་བྱ་ན། གཞན་གྱི་
ཡོངས་སུ་བཟུང་བའི་ལོངས་སྤྱོད་ལ་མ་བྱིན་པར་ལེན་པ་ལྟ་ཅི་སྨོས། འདོད་
པས་ལོག་པར་གཡེམ་པ་ལས་ལྡོག་པར་བྱ་སྟེ། དེས་གཞན་གྱི་སེམས་ཡོངས་སུ་
བཟུང་བའི་ཆུང་མ་དང༌། རིགས་དང་། མཚན་མ་དང༌། ཆོས་ཀྱིས་
བསྲུངས་པ་རྣམས་ལ་ཆགས་པ་བསྐྱེད་པར་ཡང་མི་བྱ་ན། ཡན་ལག་མ་ཡིན་
པར་སྤྱོད་པ་དང༌། དབང་པོ་གཉིས་སྤྲོད་པ་ལྟ་ཅི་སྨོས། བརྫུན་དུ་སྨྲ་བ་ལས་
ལྡོག་པར་བྱ་སྟེ། དེའི་ཆེད་དུ་བསམས་ནས་གང་གིས་སངས་རྒྱས་ཀྱི་བྱང་ཆུབ་
བསླུ་བར་འགྱུར་པའི་བརྫུན་གྱི་ཚིག་སྲོག་གི་ཕྱིར་ཡང་སྨྲ་བར་མི་བྱའོ། ། ཚིག་
རྩུབ་པོ་ལས་ལྡོག་པར་བྱ་སྟེ། དེས་སེམས་ཅན་རྣམས་ལ་མཉེན་པ་དང་།
འཇམ་པ་དང་། ཡིད་ལ་འབབ་པ་དེ་ལྟ་བུའི་ཚིག་སྨྲ་བར་བྱའོ། ། དེ་ཅིའི་
ཕྱིར་ཞེ་ན། གསང་བའི་བདག་པོ་བྱང་ཆུབ་སེམས་དཔའ་སེམས་ཅན་ཐམས་
ཅད་ཀྱི་དོན་བྱ་བའི་ཐོག་མར་འགྲོ་བ་ནི་ཚིག་སྙན་པ་ཡིན་པའི་ཕྱིར་རོ། ། ཕྲ་མ་
ལས་ལྡོག་པར་བྱ་སྟེ། དེས་ཅི་ནས་ཀྱང་དབྱེན་དུ་མི་འགྱུར་བའི་ཚིག་དང༌།
གནོད་པར་མི་འགྱུར་བའི་ཚིག་དེ་ལྟར་བསྒྲུབ་པར་བྱའི། བྱང་ཆུབ་སེམས་

དཔའ་རྣམས་ནི་སེམས་ཅན་དབྱེ་བ་ལ་ཞུགས་པ་མ་ཡིན་ནོ། ། ཚིག་འཁྱལ་པ་
ལས་ལྡོག་པར་བྱ་སྟེ། དེས་ཡུལ་དང་དུས་དང་དོན་དང་ལྡན་པའི་རྗེས་སུ་
འཇུག་པས་སེམས་ཅན་ཐམས་ཅད་ལ་ཡིད་དུ་འོང་བ་དང་། རན་པར་སྤྱོད་
པའི་ཚིག་སྨྲ་བར་བྱའོ། ། དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་ནི་ཚིག་
བཟང་པོ་དང་ལྡན་པའི་ཕྱིར་རོ། ། བརྣབ་སེམས་ལས་ལྡོག་པར་བྱ་སྟེ། དེས་
གཞན་གྱི་ལོངས་སྤྱོད་དང༌། གཞན་གྱི་ནོར་ལ་ཆགས་པའི་སེམས་ཅན་བསྐྱེད་
པར་མི་བྱའོ། ། དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་ནི་སེམས་མ་
ཆགས་པ་མ་ཆགས་པ་ཡིན་ནོ། གལ་ཏེ་བྱང་ཆུབ་སེམས་དཔའ་བདག་སེམས་
ཆགས་ན་ཐམས་ཅད་མཁྱེན་པ་ཉིད་ཀྱི་སྒོའི་ཕྱོགས་གཅིག་ལས་ཉམས་པར་
འགྱུར་རོ། ། གསང་བའི་བདག་པོ་བྱང་ཆུབ་སེམས་དཔའི་རབ་ཏུ་དགའ་བ་
བསྐྱེད་པ་དེས་འདི་ལྟར་བསམ་པར་བྱ་སྟེ། གང་བདག་གིས་བྱ་དགོས་པ་དེ་
དང་དེས་རང་འབྱོར་པར་གྱུར་པ་དེ་ལེགས་སོ་སྙམ་ནས། སེམས་ཅན་དེ་དག་
གི་ལོངས་སྤྱོད་དེ་དག་ཆུད་མི་ཟ་བ་ལ་ལྔ་དང་ཡང་དུ་དགའ་བ་བསྐྱེད་པར་
བྱའོ། ། གསང་བའི་བདག་པོ་གཞན་ཡང་གནོད་སེམས་ལས་ལྡོག་པར་བྱ་སྟེ།
དེས་ཐམས་ཅད་ལ་བཟོད་པ་དང་ལྡན་པ་དང་། བྱམས་པ་དང༌། ། ཁོང་ཁྲོ་བ་
མེད་ཅིང་སེམས་སྙོམས་པར་བྱའོ། ། དེས་མཛའ་བོ་ལ་ཇི་ལྟ་བ་བཞིན་དུ་དགྲ་
ལ་ཡང་དེ་བཞིན་དུ་བྱའོ། ། དེ་ཅིའི་ཕྱིར་ཞེ་ན། བྱང་ཆུབ་སེམས་དཔའ་ནི་
ཡིད་ཀྱི་གནས་ངན་ལེན་དང་ལྡན་པ་མ་ཡིན་གྱི། །བྱང་ཆུབ་སེམས་དཔའ་ནི་
རང་བཞིན་གྱི་བསམ་པ་ཡོངས་སུ་དག་པ་ཡིན་ནོ། གསང་བའི་བདག་པོ་དེ་ལྟ་
བས་ན་བྱང་ཆུབ་སེམས་དཔའ་གནོད་སེམས་དང་བྲལ་བར་བྱའོ། ། གསང་
བའི་བདག་པོ་གཞན་ཡང་བྱང་ཆུབ་སེམས་དཔའ་ལོག་པར་ལྟ་བ་ལས་ལྡོག་པར་
བྱ་སྟེ། དེས་ཡང་དག་པའི་ལྟ་བ་དང༌། ། འཇིག་རྟེན་ཕ་རོལ་ལ་འཇིག་པར་ལྟ་
བ་དང་། གཡོ་མེད་པ་དང་། གྱི་རྒྱུ་མེད་པ་དང༌། དྲུང་བ་དང་།

སངས་རྒྱས་དང་། ཆོས་དང་། ། དགེ་འདུན་དག་ལ་བསམ་པ་ངེས་པར་
བྱའོ། ། དེ་ཅིའི་ཕྱིར་ཞེ་ན། གསང་བའི་བདག་པོ་ལོག་པར་ལྟ་བ་ནི་བྱང་
ཆུབ་སེམས་དཔའི་ཁ་ན་མ་ཐོ་བ་ཆེན་པོ་སྟེ། དགེ་བའི་རྩ་བ་ཐམས་ཅད་
གཅོད་པར་འགྱུར་རོ། ། འདི་ན་དགེ་བའི་རྩ་བ་ཐམས་ཅད་ཀྱི་ཕྱི་མོའོ། །
གསང་བའི་བདག་པོ་དེ་ལྟ་བས་ན་ཐ་ན་བཞད་གད་ཙམ་དུ་ཡང་ལོག་པར་ལྟ་བ་
བསྐྱེད་པར་མི་བྱེད་པའོ། ། ཞེས་གསུངས་སོ། ། ཡུལ་དང་བསམ་པ་ཉོན་
མོངས་དང་། ། དུས་དང་གྲངས་དང་ཡན་ལག་སོགས། ། ཆུང་དང་འབྲིང་
དང་ཆེན་པོ་སྟེ། རྣམ་པ་གསུམ་དུ་ཤེས་པར་བྱ། ། ལས་ཀྱི་ལམ་བཅུ་པོ་དེ་
དག་ཀྱང་ཡུལ་ལ་སོགས་པ་དེ་དག་གི་དབང་གིས་ཆུང་ངུ་དང་། ། འབྲིང་པོ་
དང་། ཆེན་པོར་འགྱུར་རོ། ། དེ་ལ་ཡུལ་གྱིས་འགྱུར་བ་ནི་སྔར་ཇི་སྐད་
བརྗོད་པའི་ཚུལ་དེ་ལས་ཤེས་པར་བྱའོ། ། དེ་ལ་བསམ་པས་གསུམ་དུ་འགྱུར་བ་
ནི་མི་ཤེས་པས་བྱས་པ་ནི་ཆུང་ངུའོ། ། བག་མེད་པས་བྱས་པ་ནི་འབྲིང་ངོ་། །
མ་གུས་པས་བྱས་པ་ནི་ཆེན་པོའོ། ། དེ་ལ་ཉོན་མོངས་པས་གསུམ་དུ་འགྱུར་བ་
ནི་འདོད་ཆགས་ལ་སོགས་པའི་ཉོན་མོངས་པ་ཆུང་ངུ་། འབྲིང་དང་ཆེན་པོས་
སྲོག་གཅོད་པ་ལ་སོགས་པའི་ལས་ཀྱང་དེ་བཞིན་དུ་བྱེད་པའོ། ། དེ་ལ་དུས་
ཀྱིས་འགྱུར་བ་ནི་སྦྱོར་བ་དང་།དངོས་གཞི་དང་། མཇུག་རྣམས་ལས་གཅིག་
དང་ལྡན་པ་ནི་ཆུང་བའོ། ། གཉིས་དང་ལྡན་པ་ནི་འབྲིང་པོའོ། ། དེ་དག་
གསུམ་ཀ་རྫོགས་པ་ནི་ཆེན་པོའོ། ། དེ་ལ་ལས་ཀྱི་ལམ་བཅུ་པོ་དེ་དག་གྲངས་
ཀྱིས་འགྱུར་བ་ནི་ལན་ཅིག་བྱས་པ་ནི་ཆུང་བའོ། ། ལན་གཉིས་བྱས་པ་ནི་
འབྲིང་པོའོ། ། ལན་གསུམ་ཕན་ཆད་བྱས་པ་ནི་ཆེན་པོའོ། ། དེ་ལ་ཡན་ལག་
གིས་འགྱུར་བ་ནི་སྲོག་གཅོད་པ་ལ་སོགས་པ་དེ་དག་གི་ཡན་ལག་ཕལ་ཆེར་མ་
ཚང་བ་ནི་ཆུང་བའོ། ། ཕལ་ཆེར་ཚང་བ་ནི་འབྲིང་པོའོ། ། ཐམས་ཅད་རྫོགས་
ཤིང་ཚང་བ་ནི་ཆེན་པོའོ། ། སོགས་ཞེས་བྱ་བ་ནི་སྲོག་གཅོད་པ་ལ་སོགས་པ་དེ་

དག་ལས་གང་ཡང་རུང་བ་ལན་ཅིག་བྱས་པ་ཙམ་ནི་ཆུང་བའོ། ། དེ་ལ་འགྱོད་
པ་མེད་པ་ནི་འབྲིང་པོའོ། ། དེ་ལ་གཉེན་པོ་མི་བསྟེན་པ་ནི་ཆེན་པོའོ། །
བསྡམ་པར་བྱ་བ་ནི་ཆུང་ངུའོ། ། བཤགས་པར་བྱ་བ་ནི་འབྲིང་པོའོ། ། ཕམ་
པ་ནི་ཆེན་པོའོ། ། རྩེད་མོ་དང༌། གཞན་གྱི་གཡམ་ལ་རྒྱུགས་ཀྱིས་བྱས་པ་ནི་
ཆུང་ངུའོ། ། རང་ཉིད་ལ་ཉོན་མོངས་པ་དང་ཉེས་པ་མེད་ཀྱང་གཞན་དཔྱ་ཞིང་
གཞན་གྱི་སྡིག་པ་བྱེད་པའི་རྐྱེན་བྱེད་པ་ནི་འབྲིང་པོའོ། ། རང་ཉིད་ལ་ཉེས་པ་
ཡོད་ཅིང་གཞན་གྱིས་བྱས་པ་ནི་ཆེན་པོའོ། ། གཞན་ཡང་སྡིག་པའི་གྲོགས་པོ་
དང་མི་དགེ་བའི་བཤེས་གཉེན་གྱི་དབང་གིས་རང་དབང་མེད་པར་བྱས་པ་ནི་
ཆུང་བའོ། ། གྲགས་པ་དང་སྙན་པའི་ཕྱིར་བྱས་པ་ནི་འབྲིང་པོའོ། ། རྣམ་པར་
སྨིན་པ་ལ་མི་འཇིགས་པ་ནི་ཆེན་པོའོ། ། གཞན་ཡང་ལས་ཀྱི་ལམ་བཅུ་པོ་འདི་
དག་གི་དོན་རྒྱས་པར་ནི། ། འཕགས་པ་དྲན་པ་ཉེ་བར་གཞག་པ་ལ་སོགས་
པའི་མདོ་སྡེ་དང༌། སློབ་དཔོན་བྲམ་ཟེ་ཆོས་ལྡན་རབ་འབྱོར་དབྱངས་ཀྱིས་
མཛད་པ་དང་། འཕགས་པ་ཐོགས་མེད་ཀྱིས་མཛད་པའི་རྣམ་པར་གཏན་ལ་
དབབ་པ་བསྡུ་བ་ལ་སོགས་པ། གཡོ་ག་ཙཱརྱའི་ས་ཆེན་པོར་བལྟའོ། ། གཞན་
ཡང་། བསམ་བཞིན་པ་དང་རྫོགས་པ་དང་། ། མི་འགྱོད་གཉེན་པོ་མེད་པ་
དང་། འཁོར་དང་རྣམ་པར་སྨིན་པ་ལས། བསགས་པའི་ལས་ཞེས་བྱ་ཡིན་
ཡང་། ། འཁོར་བར་ལས་ནི་ལྕི་གང་དང་།། ཉེ་བ་གང་དང་གོམས་པ་
གང༌། ། སྔོན་བྱས་དེ་དག་གང་ཡིན་ལས། ། སྔ་མ་སྔ་མ་རྣམ་སྨིན་འགྱུར། །
ཡང་། ཤིན་ཏུ་ཡིད་ལ་གཅགས་པ་དང༌། ། ལས་དེ་གསར་དུ་བྱས་པ་དང་།
ཡང་དང་ཡང་དུ་བྱས་པ་གོམས། ། དེ་ལས་གང་རུང༌ སྔར་མྱོང་འགྱུར། །
མཐོང་བའི་ཆོས་ལ་མྱོང་བར་འགྱུར། ། སྐྱེས་ནས་མྱོང་བར་འགྱུར་བ་དང་། །
ལན་གྲངས་གཞན་དུ་མྱོང་འགྱུར་བ་དང༌། ། མྱོང་བར་འགྱུར་བར་མ་ངེས་
པའོ། ། ལས་ནི་དཀར་དང་གནགས་པ་དང༌། ། འདྲེན་མའི་ལས་དང་རྣམ་པ་

གསུམ། ། མདོ་དང་བསྟན་བཅོས་དག་ན་གསལ། ། དེ་བས་ན།
རྣམས་བསྐལ་པ་བརྒྱར་ཡང་ནི། ། ཆུད་མི་ཟ་བར་ངེས་བསགས་ནས། ། སྨིན་
ནས་ལུས་ཅན་རྣམས་ལ་ནི། ། འབྲས་བུ་ཉིད་དུ་སྟོན་པར་བྱེད། ། ཅེས་བྱ་སྟེ།
དེ་ལྟ་བུ་ལ་ཡང་ངེས་པར་ཡིད་ཆེས་པར་བྱའོ། ། འགྲོ་རྒྱུད་ལྔ་ཡི་སེམས་ཅན་
ཐམས་ཅད་དག ། འཛམ་གླིང་འདིར་སྐྱེས་དགེ་བ་བཅུ་སྤྱད་དེ། ། མཐར་
གྱིས་བླ་མ་བཟང་པོ་བསྟེན་བྱས་ཏེ། ཟག་པ་མེད་པའི་ཚུལ་ཁྲིམས་ཐོབ་གྱུར་
ཅིག ། ལས་རྣམ་པར་འབྱེད་པ་ཞེས་བྱ་བ། ། སློབ་དཔོན་མཁས་པ་ཆེན་པོ་
དཔལ་མར་མེ་མཛད་ཡེ་ཤེས་ཀྱིས་མཛད་པ་རྫོགས་སོ། །ལས་
རྒྱ་གར་གྱི་མཁན་པོ་དེ་ཉིད་དང༌། ཞུས་ཆེན་གྱི་ལོ་ཙཱ་བ་དགེ་སློང་ཚུལ་
ཁྲིམས་རྒྱལ་བས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

ཏིང་ངེ་འཛིན་གྱི་ཚོགས་ཀྱི་ལེའུ།།
རྒྱ་གར་སྐད་དུ། ས་མཱ་དཱི་སཾ་བྷཱ་ར་པ་རི་བརྟ། བོད་སྐད་དུ། ཏིང་ངེ་
འཛིན་གྱི་ཚོགས་ཀྱི་ལེའུ། འཇིག་རྟེན་མགོན་པ་ལ་ཕྱག་འཚལ་ལོ། ། དང་པོ་
སྙིང་རྗེའི་སྟོབས་ལས་བྱུང༌། ། རྫོགས་པའི་བྱང་ཆུབ་སེམས་བརྟན་བྱས། །
སྲིད་པའི་ལོངས་སྤྱོད་བདེ་མ་ཆགས། ། ཡོངས་སུ་འཛིན་ལ་རྒྱབ་ཀྱིས་
ཕྱོགས། ། དད་སོགས་ནོར་ནི་ཕུན་སུམ་ཚོགས། ། བླ་མ་སངས་རྒྱུས་དང་
མཉམ་གུས། ། དེས་བསྟན་དམ་ཚིག་སྤྱོད་པ་ནི། ཡོངས་སུ་བསྐྱང་ལ་རབ་ཏུ་
བརྩོན། ། བུམ་པ་གསང་བའི་དབང་བསྐུར་བ། ། བླ་མའི་དྲིན་གྱིས་ཡོངས་སུ་
ཐོབ། ། ལུས་ངག་སེམས་ནི་རྣམ་དག་པའི། ། སྒྲུབ་པ་པོ་དེ་དངོས་གྲུབ་
སྣོད། ། ཏིང་འཛིན་ཡན་ལག་ལས་བྱུང་བའི། ། ཚོགས་ནི་ཡོངས་སུ་རྫོགས་པ་
ལས། ། མྱུར་དུ་དངོས་གྲུབ་ཐོབ་འགྱུར་ལ། ། དེ་ལྟར་གསང་སྔགས་ཚུལ་
གནས་ཡིན། ། ཏིང་འཛིན་ཡན་ལག་ཉམས་གྱུར་ཅིང༌། ། དེ་ཡི་མི་མཐུན་
ཕྱོགས་གནས་ནི། ། སྐྱེ་བ་བྱེ་བ་སྟོང་གིས་ཀྱང་། ། ཏིང་འཛིན་རབ་ཏུ་གྲུབ་མི་
འགྱུར། ། ཏིང་ངེ་འཛིན་ནི་རབ་གྲུབ་ཕྱིར། ། གསང་སྔགས་སྤྱོད་གནས་རྣལ་
འབྱོར་པས། ། དེ་ལས་གཞན་པའི་སེམས་སྤངས་ཏེ། ། གཡེང་མེད་བརྩོན་
པས་འབད་པར་བྱ། ། ཏིང་ངེ་འཛིན་གྱི་ཡན་ལག་དང༌། མི་མཐུན་ཕྱོགས་
གང་ངེས་བྱའི་ཕྱིར། ། ཏིང་འཛིན་ཡན་ལག་མི་མཐུན་ཕྱོགས། ། དེ་ནི་མདོར་
བསྡུས་ནས་བཤད་བྱ། ། ཚུལ་ཁྲིམས་ཕུན་སུམ་ཚོགས་པ་དང་། ། ལོངས་སྤྱོད་
རྣམས་ལ་བལྟོས་མེད་ཉིད། ། བཟོད་ལྡན་དམ་བཅའ་བརྟན་པ་དང་། ། སྐྱེ་
བོའི་འདུ་འཛི་རྣམ་པར་སྤོང་། ། ལུས་དང་ངག་ཡིད་ལས་རྣམས་ལ། ། ཤེས་

བཞིན་དང་ནི་ལྡན་པ་དང༌། ། སངས་རྒྱས་བཀུར་བསྟོད་དྲན་པ་ཡི། ། ལུས་
ཀྱི་རྗེས་དྲན་ཡང་དག་ལྡན། ། དུས་གང་དུ་ནི་གང་བྱ་བའི། ། རྗེས་དྲན་དེ་ལ་
བརྟན་པ་དང༌། ། སྒྲིབ་པ་ལྔ་ནི་སྤངས་པ་དང༌། ། ཟས་ཀྱི་ཚོད་རིག་སྤྱོད་ལམ་
རན། ། འཇིག་རྟེན་ཆོས་ནི་ཐམས་ཅད་ལ། ། རྟག་ཏུ་སེམས་ནི་བཏང་སྙོམས་
དང༌། ། ཡོ་བྱད་བསྟུངས་འདི་ཡན་ལག་སྟེ། ། གོ་བཟློག་པ་ནི་མི་མཐུན་
ཕྱོགས། ། ཏིང་ངེ་འཛིན་ཚོགས་ལེའུར་བཀོད་པའི་བསོད་ནམས་དེས། །
འགྲོ་བས་ཏིང་འཛིན་རྡོ་རྗེ་ལྟ་བུ་ཐོབ་པར་ཤོག ། ཏིང་ངེ་འཛིན་གྱི་ཚོགས་ཀྱི་
ལེའུ་སློབ་དཔོན་མཁས་པ་ཆེན་པོ་དཔལ་མར་མེ་མཛད་ཡེ་ཤེས་ཀྱི་ཞལ་སྔ་ནས་
མཛད་པ་རྫོགས་སོ། །
རྒྱ་གར་གྱི་མཁན་པོ་དེ་ཉིད་དང་། ཞུས་ཆེན་གྱི་ལོ་ཙཱ་བ་དགེ་སློང་ཤཱཀྱ་
བློ་གྲོས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

འཇིག་རྟེན་ལས་འདས་པའི་ཡན་ལག་བདུན། 
རྒྱ་གར་སྐད་དུ། ལོ་ཀ་ཨུཏྟར་ཨ་ག་ས་བ་ཏ་ཀ་བི་དྷི། བོད་སྐད་དུ།
འཇིག་རྟེན་ལས་འདས་པའི་ཡན་ལག་བདུན་པའི་ཆོ་ག་སངས་རྒྱས་དང་
བྱང་ཆུབ་སེམས་པདཔའ་ཐམས་ཅད་ལ་ཕྱག་འཚལ་ལོ། ། དཔལ་རྡོ་རྗེ་སེམས་
དཔའ་ལ་ཕྱག་འཚལ་ལོ། ། ཕྱག་གནས་ཕྱག་བྱེད་ཕྱག་རྣམས་ནི། །གང་ཚེ་ཐ་
དད་མི་དམིགས་པ། ། དེ་འདིར་སྔགས་པའི་ཕྱག་ཡིན་ཏེ། ། རྡོ་རྗེ་ཕྱག་ཅེས་
བརྗོད་པ་ཡིན། ། མཆོད་གནས་མཆོད་བྱེད་མཆོད་པ་རྣམས། ། གང་ཚེ་སྣ་
ཚོགས་མི་དམིགས་པ། ། དེ་ཚེ་མཆོད་པ་ཆེན་པོ་སྟེ། ། རྡོ་རྗེ་མཆོད་པ་ཞེས་
བརྗོད་དོ། ། བཤགས་བྱ་ཆགས་བྱེད་བཤགས་པ་རྣམས། ། གང་ཚེ་རྣལ་
འབྱོར་པས་མ་མཐོང་། ། རང་བཞིན་དག་པར་ཡང་དག་མཐོང་། ། དེ་འདིར་
བཤགས་པའི་མཆོག་ཡིན་ནོ། ། རྗེས་ཡི་རང་བྱ་ཐམས་ཅད་དང་། ། བདག་
དང་རྗེས་སུ་ཡི་རང་བ། ། རྣལ་འབྱོར་པ་ཡིས་མཉམ་པར་མཐོང་། ། རྗེས་སུ་
ཡི་རང་དམ་པ་ཡིན། ། སྒྱུ་མས་སྤྲུལ་པའི་སངས་རྒྱས་དང༌། ། སྒྱུ་མས་སྤྲུལ་
པའི་ལུས་ཅན་ཕྱིར། ། བྲག་ཆ་ལྟ་བུའི་ཆོས་རྣམས་ནི། ། བསྟན་པར་ཡང་དག་
བསྐུལ་འདེབས་པ། ། སྤྲུལ་པ་དག་དང་མཚུངས་པར་ནི། ། ཐལ་མོ་སྦྱར་ནས་
སྐུལ་བྱེད་ཅིང་། ། རྡོ་རྗེ་རྣལ་འབྱོར་མཉམ་པར་མཐོང་། ། སྐུལ་བར་བྱེད་
པའི་མཆོག་ཏུ་འདོད། ། མྱ་ངན་འདས་ཞེས་སངས་རྒྱས་རྣམས། །འཁོར་བ་
སྤྲུལ་པ་བཞིན་དུ་ནི། ། སེམས་ཅན་སྤྲུལ་པའི་དོན་གྱི་ཕྱིར། ། བཞུགས་པར་
གསོལ་འདེབས་དེ་ཉིད་རིག ། འཇིག་རྟེན་འདས་པ་ཉིད་ཀྱི་ཕྱིར། ། དེ་
འདིར་གསོལ་འདེབས་མཆོག་ཏུ་འདོད། ། དམིགས་པ་ཅན་དུ་འཇུག་པ་

ཉིད། ། ཐམས་ཅད་འཇིག་རྟེན་པ་ཉིད་ཡིན། ། རྫོགས་པའི་བྱང་ཆུབ་རྨི་འདྲ་
ལ། ། དེ་ཉིད་རིག་པས་རྨི་འདྲའི་རིགས། ། རྨི་འདྲའི་སྲིད་པར་གནས་པ་
ཡི། ། སེམས་ཅན་རྣམས་ལ་ཕན་བཏགས་པས། ། ཆོས་དབྱིངས་བཞིན་དུ་
དཔག་མེད་པར། ། དགེ་བ་ཐམས་ཅད་ཡོངས་བསྔོས་ནས། ། དེ་འདིར་བསྔོ་
བ་དམ་པ་སྟེ། ། སངས་རྒྱས་ཀུན་གྱི་རབ་ཏུ་བསྔགས། ། འཇིག་རྟེན་ལས་
འདས་པའི་ཡན་ལག་བདུན་པའི་ཆོ་ག་སློབ་དཔོན་མཁས་པ་ཆེན་པོ་དཔལ་མར་
མེ་མཛད་ཡེ་ཤེས་ཀྱིས་དཔལ་བསམ་ཡས་ལྷུན་གྱིས་གྲུབ་པའི་གཙུག་ལག་ཁང་
ཆེན་པོར་མཛད་པ་རྫོགས་སོ། ། ། །།

ཁ་ཏོན་དང་གླེགས་བམ་བཀླག་པའི་སྔོན་དུ་བྱ་བའི་ཆོ་ག
སངས་རྒྱས་དང༌ བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ། ། དང་པོར་རེ་ཞིག་བྱང་ཆུབ་སེམས་དཔའ་ཆོས་ཁ་ཏོན་དུ་བྱ་བར་འདོད་
པ་དང༌། གླེག་བམ་དུ་བྱས་པ་ཀློག་པར་འདོད་པས་ཕྱོགས་བཅུའི་འཇིག་རྟེན་
གྱི་ཁམས་ཀྱི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་གསོལ་བ་
བཏབ་སྟེ། ། ཡིད་ཀྱིས་ཀུན་ཏུ་དམིགས་ལ། ། བྱང་ཆུབ་སེམས་དཔའ་སེམས་
དཔའ་ཆེན་པོ་ཀུན་ཏུ་བཟང་པོའི་སྤྱོད་པ་སྨོན་ལམ་གྱི་ཆོ་གས་ཕྱག་བཙལ་བ་ལ་
སོགས་པ་ཡན་ལག་བདུན་གྱི་ཚུལ་དུ་མཆོད་པ་རྣམས་ཀྱིས་ཡང་དག་པར་མཆོད་
དོ། ། དེའི་རྗེས་ལ་སེམས་ཅན་ཐམས་ཅད་ལ་བྱམས་པའི་སེམས་ཉེ་བར་གཞག་
སྟེ། ། ཡང་དག་པའི་ལྷག་པའི་བསམ་པས་དེ་ལྟར་བསམས་པའི་རྗེས་ལ་ཚིག་
ལན་གསུམ་བརྗོད་པར་བྱ་བ་ནི་བཅོམ་ལྡན་འདས་ཀྱིས་གསུངས་པའི་ཆོས་ཀྱི་
ཚིག་གི་དོན་གང་ཡིན་པ་དེ་ནི་ཆོས་ཐམས་ཅད་ཀྱི་ཡང་ཡིན་ན། འོན་ཀྱང་
བདག་ནི་རང་གི་ལས་ཀྱི་ཉེས་པས་ཤེས་རབ་ཆུང་ཞིང་ཞན་ཏེ། དེ་ལྟ་ན་ཡིན་
དུ་ཟིན་ཀྱང་གང་བཅོམ་ལྡན་འདས་ཀྱིས་གསུང་རབ་བཟུང་ནས་དེ་བདག་གིས་
ཁ་ཏོན་བྱས་ཏེ། ཆོས་ཀྱི་སྒྲ་དེ་སེམས་ཅན་གང་གི་རྣ་ལམ་དུ་གྲག་པ་དེ། དེ་
བཞིན་གཤེགས་པའི་སྤོབས་པ་ཐོབ་པར་གྱུར་ཅིག བཅོམ་ལྡན་འདས་ཀྱིས་
གསུངས་པའི་ཆོས་ཚིག་གཅིག་གི་དོན་གང་ཡིན་པ་དེ་ནི་ཆོས་ཐམས་ཅད་ཀྱི་ཡང་
ཡིན་ན། འོན་ཀྱང་བདག་གི་རང་གི་ལས་ཀྱི་ཉེས་པས་ཤེས་རབ་ཆུང་ཞིང་བློ་
ཞན་ཏེ། དེ་ལྟ་ཡིན་ཏུ་ཟིན་ཀྱང་གང་བདག་གིས་གླེགས་བམ་དུ་བྱས་པའི་ཆོས་

བཀླགས་པར་བྱ་སྟེ། ཆོས་ཀྱི་སྒྲ་དེ་སེམས་ཅན་གང་རྣམས་ཀྱི་རྣ་ལམ་དུ་གྲགས་
པ་དེ་དག དེ་བཞིན་གཤེགས་པའི་སྤོབས་པ་ཐོབ་པར་གྱུར་ཅིག་ཅེས། ལན་
གསུམ་བརྗོད་པར་བྱའོ། ཁ་ཏོན་དང་གླེགས་བམ་ཀླག་པའི་ཆོ་ག སློབ་
དཔོན་མཁས་པ་ཆེན་པོ་དཔལ་མར་མེ་མཛད་ཡེ་ཤེས་ཀྱི་ཞལ་སྔ་ནས་མཛད་པ་
རྫོགས་སོ། །།། 

སཱཙྪ་གདབ་པའི་ཆོ་ག
ཕ་རོལ་ཏུ་ཕྱིན་པའི་ཐེག་པ་སཱཙྪ་གདབ་པའི་ཆོ་ག སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། ། ན་མོ་བྷ་ག་པ་ཏེ།
བཻ་རོ་ཙ་ནཱ་ཡ་པྲ་བྷ་རཱ་ཛཱ་ཡ། ཏ་ཐཱ་ག་ཏ་ཡ། ཨརྒ་ཏེ་སམྱཀྵ་བུད་དྷ་ཡ།
ཏདྱ་ཐཱ། ཨོཾ་སུམྨེ་སུམྨེ་ས་མེ་ས་མ་ཡེ། ཤཱནྟེ་དནྟེ་ཨ་ས་མཱ་རོ་པེ་ཨ་ལཾ་བྷེ། ཏ་
རཾ་བྷ་ཡ་ཤོ་བ་ཏི་མཧཱ་ཏེ་ཛ། ནཱི་ར་ཀུ་ལེ། ནི་རི་བ་ཎེ། སརྦ་བུད་དྷ་ཨ་དྷིཥྛ་
ན། ཨ་དྷིཥི་ཏེ་སཱ་ཧཱ། གཟུངས་འདི་འཇིམ་པའི་གོང་བུའམ་བྱེ་མའི་གོང་བུ་
ལ་ལན་ཉི་ཤུ་རྩ་གཅིག་བཟླས་ཏེ་མཆོད་རྟེན་བྱའོ། ། མཆོད་རྟེན་ལ་རྡུལ་ཕྲ་
རབ་ཀྱི་གྲངས་ཇི་སྙེད་ཡོད་པ་དེ་སྙེད་ཀྱི་མཆོད་རྟེན་བྱེ་བ་བྱས་པར་འགྱུར་
རོ། ། རྡུལ་ཕྲ་རབ་ཀྱི་གྲངས་ཇི་སྙེད་ཡོད་པ་དེ་སྙེད་ཀྱི་ལྷ་དང་མི་རྣམས་ཀྱི་སྐྱེ་བ་
ཕུན་སུམ་ཚོགས་པ་ཐོབ་པར་འགྱུར་རོ། ། གང་དང་གང་དུ་སྐྱེས་ནས་སྐྱེ་བ་
དྲན་པར་འགྱུར་རོ། ། མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་མངོན་པར་རྫོགས་པར་འཚང་རྒྱ་བར་འགྱུར་རོ། ། དང་པོར་འཇིམ་པ་
བརྡུང་བ་བདག་གམ་གཞན་ཡང་རུང་བས་བྱམས་པ་དང་སྙིང་རྗེས་བྱང་ཆུབ་ཏུ་
སེམས་བསྐྱེད་པར་བྱ་ཞིང་བརྡུང་ངོ༌། ། དེ་ནས་འབི་འབི་བྱིན་གྱིས་བརླབ་པ་
ནི་འོག་མིན་ནས། བཅོམ་ལྡན་འདས་རྣམ་པར་སྣང་མཛད་འོད་ཀྱི་རྒྱལ་པོ་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་(དེ་)
བཞིན་གཤེགས་(པ་) བཞུགས་པ་ལ་ཕྱག་བཙལ་བར་བསམ་ཞིང་སྔགས་ཀྱི་
གྲངས་གོང་མ་བཞིན་དུ་བརྗོད་དོ། ། དེ་ནས་བརྟེན་འབྲེལ་གྱི་སྔགས་བཟླས་
ཤིང་གདབ་པོ། ། དེ་ནས་འབྲུའམ་མེ་ཏོག་ལ་རྟེན་འབྲེལ་གྱི་སྔགས་ལན་གསུམ་

མམ། བདུན་བཟླས་ལ་དབུལ་ལོ། ། དེ་ནས། བསོད་ནམས་འདི་ཡིས་
ཐམས་ཅད་གཟིགས་པ་ཉིད། །ཐོབ་ནས་ཉེས་པའི་དགྲ་རྣམས་ཕམ་བྱས་
ཏེ། ། སྐྱེ་རྒ་ན་འཆིའི་དབའ་ཀློང་འཁྲུག་པ་ཡི། ། སྲིད་པའི་མཚོ་ལས་འགྲོ་བ་
འདྲེན་པར་ཤོག ། ཅེས་སྨོན་ལམ་གདབ་བོ། །ཕ་རོལ་ཏུ་ཕྱིན་པའི་ཐེག་
པའི་སཱཙྪ་གདབ་པའི་ཆོ་ག སློབ་དཔོན་མཁས་པ་ཆེན་པོ་དཔལ་མར་མེ་
མཛད་ཡེ་ཤེས་ཀྱི་ཞལ་སྔ་ནས་མཛད་པ་རྫོགས་སོ།
ཨོཾ་ཡེ་དྷ་དྨ་ཧེ་ཏུ་པྲ་བྷ་བཱ་ཧེ་དུནྟེ་ཥཱནྟ་ཐཱ་ག་ཏོ་ཥྱ་བ་ད་ཏ། ཏེ་ཥཱཉྩ་ཡོ་ནི་
རོ་དྷ་ཨེ་བ་བཱ་དཱི་མ་ཧཱ་ཤྲ་མ་ཎ། ། །།

བླ་མའི་བྱ་བའི་རིམ་པ།
རྒྱ་གར་སྐད་དུ། གུ་རུ་ཀྲྀ་ཡ་ཀྲ་མ། བོད་སྐད་དུ། བླ་མའི་བྱ་བའི་
རིམ་པ། སངས་རྒྱས་དང་།
སངས་རྒྱས་དང༌། བྱང་ཆུབ་སེམས་པ དཔའི་ཐམས་ཅད་ལ་ཕྱག་
འཚལ་ལོ། ། དང་པོར་ཚད་དང་ལྡན་པའི་སློབ་དཔོན་གྱིས་སློབ་མ་ལ་དང་བ་
དང་། ཡིད་ཆེས་པ་དང༌། འདོད་པའི་དད་པ་བསྐྱེད་ལ། དེ་ནས་བྱང་
ཆུབ་ཀྱི་སེམས་ཀྱི་ཕན་ཡོན་བརྗོད་ལ་སྤྲོ་བ་བསྐྱེད་པར་བྱའོ། ། དེ་ནས་གནས་
ཁང་ཁྱད་པར་ཅན་དུ་མཆོད་པའི་ཚོགས་ཁྱད་པར་ཅན་བཤམས་ལ་འཕགས་
པའི་ཚོགས་སྤྱན་དྲངས་ཏེ། ཕྱག་འཚལ་བ་དང་། ཞབས་བསིལ་ཞིང་གདན་
དབུལ་བ་དང༌། བླ་ན་ཡོད་པ་དང་། བླ་ན་མེད་པའི་མཆོད་པའི་ཚོགས་ཀྱིས་
ལེགས་པར་མཆོད་ཅིང་། མཆོད་པའི་སྤྲིན་གྱི་སྔགས་ཀྱང་ལན་གསུམ་བརྗོད་
དོ། ། བསྟོད་པ་བྱེད་པས་བདེ་བར་གཤེགས་པའི་ཡོན་ཏན་ཁྱད་པར་ཅན་དྲན་
པའི་སྒོ་ནས་གུས་པས་བསྟོད་ཅིང་། དེ་དང་དེ་འཕེལ་བའི་ཚིག་ཀྱང་བརྗོད་
དོ། ། དེ་ནས་བཤགས་པ་དང་། རྗེས་སུ་ཡི་རང་བ་དང་། བསྐུལ་བ་དང་།
གསོལ་བ་གདབ་པ་དང་། སྔོ་བ་ལ་སོགས་པ་བྱ་སྟེ། དེ་ནས་སློབ་དཔོན་ལ་
ཕྱག་བྱས་ལ། གསོལ་བ་གདབ་པ་ལ་སོགས་པས་བྱང་ཆུབ་ཀྱི་སེམས་རྣམ་པ་
གཉིས་ལེགས་པར་བསྐྱེད་ལ། དེ་དག་གི་རང་གི་ངོ་བོ་དང༌། དབྱེ་བ་དང་།
ཁྱད་པར་ཡང་བརྗོད་དོ། དེ་ནས་བྱང་ཆུབ་ཀྱི་སྤྱོད་པ་ཕ་རོལ་ཏུ་ཕྱིན་པ་དྲུག་
དང༌། བསྡུ་བའི་དངོས་པོ་བཞི་དང་། ཚད་མེད་པ་བཞི་པོ་ལ་སོགས་པའི་
མཚན་ཉིད་དང་། རྒྱུ་དང་། འབྲས་བུ་དང་། བསླབ་པའི་གོ་རིམ་དང༌།
ཉམས་པ་དང༌། མ་ཉམས་པའི་སྐྱོན་ཡོན་དང༌། ། ཚུལ་ཇི་ལྟར་བསླབ་པ་ལ་

སོགས་པ་ཡང་རྒྱས་པར་བསྟན་པར་བྱའོ། ། དེ་ཡང་བག་ཡོད་པ་དང༌། ཤེས་
བཞིན་དང་། དྲན་པས་ཟིན་པར་བྱའོ་ཞེས་བསླབ་པར་བྱའོ། ། དེ་དག་གི་
མཚན་ཉིད་དང༌། གོ་རིམ་དང༌། ཉམས་པ་དང་མ་ཉམས་པའི་སྐྱོན་ལ་
སོགས་པ་ཡང་བསླབ་པར་བྱའོ། ། དེ་དག་བྱེད་པ་ལ་ཡང་བརྩོན་འགྲུས་དྲག་
པོས་བསྐྱོད་ལ། ། ཇི་མི་སྙམ་པ་དང༌། སྡུག་བསྔལ་དང་དུ་ལེན་པའི་བཟོད་
པ་དང་། མ་ཡེངས་པའི་བསམ་གཏན་དང༌། ཤེས་རབ་ཀྱི་རང་བཞིན་མེད་
པར་ཤེས་པར་བྱས་ལ། ། བསླབ་པ་གསུམ་མམ། ཤེས་རབ་རྣམ་པ་གསུམ་ལ་
མཉམ་པར་བཞག་པ་དང༌། སྤྱོད་ལམ་གྱི་ཚུལ་གྱིས་བསླབ་པར་བྱའོ་ཞེས་
བསྟན་པར་བྱའོ། ། མཐར་སྨོན་ལམ་གྱིས་ཡོངས་སུ་རྫོགས་པར་གྱིས་ཤིག་ཅེས་
ཀྱང་བརྗོད་པར་བྱའོ། ། འདི་ནི་སློབ་དཔོན་གྱིས་རང་བཞིན་བསྟན་པའི་ལས་
ཀྱི་གོ་རིམ་མོ། ། སློབ་མས་ཀྱང་ཚུལ་ཇི་ལྟར་བསྟན་པ་དེ་བཞིན་དུ་བསླབ་པར་
བྱའོ། ། འདི་ནི་མཚན་ཉིད་ཐེག་པ་ཆེན་པོའི་སེམས་བསྐྱེད་པ་དང༌། བསླབ་
པ་བསྟན་པའི་ཚུལ་ལམ་གོ་རིམ་ཆེ་ལོང་ཙམ་བསྟན་པ་ཡིན་ནོ། ། རྒྱས་པར་ནི་
གཞན་ནས་ཤེས་པར་བྱའོ། ། བླ་མའི་བྱ་བའི་རིམ་པ་མདོར་བསྡུས་པ་སློབ་
དཔོན་མཁས་པ་ཆེན་པོ་དཔལ་མར་མེ་མཛད་ཡེ་ཤེས་ཀྱི་ཞལ་སྔ་ནས་མཛད་པ་
རྫོགས་སོ། ། །།

སེམས་བསྐྱེད་དང་སྡོམ་པའི་ཆོ་ག
རྒྱ་གར་སྐད་དུ། ཙིཏྟཾ་བྷ་ད་སཾ་བ་ར་བི་དྷི་ཀྲ་མ། བོད་སྐད་དུ།
སེམས་བསྐྱེད་པ་དང་སྡོམ་པའི་ཆོ་གའི་རིམ་པ། འཇམ་དཔལ་གཞོན་ནུར་
གྱུར་པ་ལ་ཕྱག་འཚལ་ལོ། ། ངན་སོང་ཐམས་ཅད་འཇིགས་པ་དང་། ། སྒྲིབ་
པ་ཐམས་ཅད་ལས་གྲོལ་ཞིང་། ། རྫོགས་སངས་གོ་འཕངས་སྩོལ་མཛད་པ།
བྱང་ཆུབ་སེམས་ལ་ཕྱག་འཚལ་ལོ། ། རྫོགས་སངས་རྒྱས་དང་དམ་པའི་
ཆོས། ། བྱང་ཆུབ་སེམས་དཔའི་ཚོགས་ལ་ཡང༌། ། ཇི་བཞིན་བྱང་ཆུབ་སེམས་
དཔའ་ཡི། ། སྡོམ་པའི་རིམ་པ་བྲི་བར་བྱ། ། དེ་ལ་དང་པོར་སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་བ་དང་། མཆོད་པའི་ཆོ་ག་
ལ་སོགས་པ་སྔོན་དུ་སོང་བས་དགེ་བའི་བཤེས་གཉེན་ལ་སྟོན་པའི་འདུ་ཤེས་
བསྐྱེད་ནས་འདི་སྐད་ཅེས་གསོལ་བ་གདབ་པར་བྱ་སྟེ། ཇི་ལྟར་སྔོན་གྱི་དེ་
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང་།
བྱང་ཆུབ་སེམས་དཔའ་ས་ཆེན་པོ་ལ་ཞུགས་པ་རྣམས་ཀྱིས་དང་པོར་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པ་དེ་བཞིན་དུ་བདག་
མིང་འདི་ཞེས་བགྱི་བ་ཡང་། སློབ་དཔོན་གྱིས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་སེམས་བསྐྱེད་དུ་གསོལ་ཞེས་ལན་གསུམ་གྱི་བར་དུ་
བརྗོད་དོ། ། དེ་ལྟར་གསོལ་བ་གདབ་ནས་དཀོན་མཆོག་གསུམ་ལ་སྐྱབས་སུ་
འགྲོ་བ་ནི། སློབ་དཔོན་དགོངས་གསོལ། ། བདག་མིང་འདི་ཞེས་བགྱི་བ་
དུས་འདི་ནས་གཟུང་ནས། ཇི་སྲིད་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ་
རྐང་གཉིས་རྣམས་ཀྱི་མཆོག སངས་རྒྱས་བཅོམ་ལྡན་འདས་ལ་སྐྱབས་སུ་

མཆིའོ། ། སློབ་དཔོན་དགོངས་སུ་གསོལ་བདག་མིང་འདི་ཞེས་བགྱི་བ་དུས་
འདི་ནས་བཟུང་ནས་ཇི་སྲིད་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་དུ་ཆོས་
རྣམས་ཀྱི་མཆོག ཞི་བ་འདོད་ཆགས་དང་བྲལ་བའི་ཆོས་རྣམས་ལ་སྐྱབས་སུ་
མཆིའོ། ། སློབ་དཔོན་དགོངས་སུ་གསོལ། ། བདག་མིང་འདི་ཞེས་བགྱི་བ་
དུས་འདི་ནས་བཟུང་ནས་ཇི་སྲིད་བྱང་ཆུབ་ཀྱི་སྙིང་པོ་ལ་མཆིས་ཀྱི་བན་དུ་
ཚོགས་རྣམས་ཀྱི་མཆོག འཕགས་པ་བྱང་ཆུབ་སེམས་དཔའ་ཕྱིར་མི་ལྡོག་པའི་
བྱང་ཆུབ་སེམས་དཔའི་དགེ་འདུན་རྣམས་ལ་སྐྱབས་སུ་མཆིའོ་ཞེས་ལན་གསུམ་
དུ་བརྗོད་དོ། ། དེ་ལྟར་སྐྱབས་སུ་འགྲོ་བ་ཁྱད་པར་ཅན་བྱས་ནས། བཅོམ་
ལྡན་འདས་ཤཱཀྱ་ཐུབ་པ་དང་། ཕྱོགས་བཅུའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་ཡིད་ཀྱིས་དམིགས་ཏེ། ཕྱག་བཙལ་བ། ། ཅི་འབྱོར་
པའི་མཆོད་པ་ལ་སོགས་པ་བྱས་ལ་སློབ་དཔོན་མདུན་དུ་བྱས་ཏེ། པུས་མོ་
གཡས་པའི་ལྷ་ང་ས་ལ་བཙུགས་པའམ། ། ཙོག་བུར་ཡང་རུང་བས་འདུག་སྟེ་
ཐལ་མོ་སྦྱར་བས་སེམས་བསྐྱེད་པར་བྱ་སྟེ། ཕྱོགས་བཅུ་རྣམས་ན་བཞུགས་
པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་
གསོལ། སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་བས་སྐྱེ་
བ་འདི་དང་སྐྱེ་བ་གཞན་དག་གཞན་དག་ཏུ་སྦྱིན་པའི་རང་བཞིན་དང༌། ཚུལ་
ཁྲིམས་ཀྱི་རང་བཞིན་དང༌། ། བསྒོམས་པའི་རང་བཞིན་གྱི་དགེ་བའི་རྩ་བ་
བགྱིས་པ་དང་། བགྱིད་དུ་སྩལ་བ་དང་། བགྱིད་པ་ལ་རྗེས་སུ་ཡི་རང་བའི་
དགེ་བའི་རྩ་བ་དེས། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་རྣམས་དང༌། ས་ཆེན་པོ་ལ་རབ་ཏུ་ཞུགས་
པའི་བྱང་ཆུབ་སེམས་དཔའ་ཆེན་པོ་རྣམས་ཀྱིས་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་མངོན་པར་ཐུགས་བསྐྱེད་པར་མཛད་པ་དེ་བཞིན་དུ།
བདག་མིང་འདི་ཞེས་བགྱི་བས་ཀྱང་དུས་འདི་ནས་བཟུང་ནས་ཇི་སྲིད་བྱང་ཆུབ་

ཀྱི་སྙིང་པོ་ལ་མཆིས་ཀྱི་བར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
ཆེན་པོ་ལ་སེམས་བསྐྱེད་པར་བགྱིའོ། ། སེམས་ཅན་མ་རྒལ་བ་རྣམས་བརྒལ་
བར་བགྱིའོ། ། མ་གྲོལ་བ་རྣམས་གྲོལ་བར་བགྱིའོ། ། དབུགས་མ་ཕྱིན་པ་
རྣམས་དབུགས་དབྱུང་བར་བགྱིའོ། ། ཡོངས་སུ་མྱ་ངན་ལས་མ་འདས་པ་
རྣམས། ཡོངས་སུ་མྱ་ངན་ལས་བཟླ་བར་བགྱིའོ་ཞེས་ལན་གསུམ་དུ་བརྗོད་
པར་བྱའོ།། ། དེ་ལྟར་སློབ་དཔོན་མེད་ཀྱང་དེ་ལྟར་བདག་ཉིད་བྱང་ཆུབ་ཏུ་
སེམས་བསྐྱེད་པའི་ཆོ་ག་ནི་དེ་བཞིན་གཤེགས་པ་ཤཱཀྱ་ཐུབ་པ་དང༌། ཕྱོགས་
བཅུའི་དེ་བཞིན་གཤེགས་པ་ཐམས་ཅད་ཡིད་ལ་བསམས་ཏེ་ཕྱག་འཚལ་བ་དང༌།
མཆོད་པའི་ཆོ་ག་ལ་སོགས་པ་བྱས་ནས་གསོལ་བ་གདབ་པ་དང་། སློབ་དཔོན་
ཞེས་པའི་ཚིག་སྤངས་པའི་སྐྱབས་སུ་འགྲོ་བ་ལ་སོགས་པའི་གོ་རིམ་གོང་མ་བཞིན་
དུ་བྱའོ། ། དེ་ལྟར་སེམས་བསྐྱེད་པའི་གང་ཟག་གིས་བྱང་ཆུབ་ཀྱི་སེམས་སྤེལ་
བར་བྱ་བའི་ཕྱིར་ཐ་ན་ཉིན་ལན་གསུམ་མཚན་ལན་གསུམ་དུ། སངས་རྒྱས་
ཆོས་དང་ཚོགས་ཀྱི་མཆོག་རྣམས་ལ། ། བྱང་ཆུབ་བར་དུ་བདག་ནི་སྐྱབས་སུ་
མཆི། ། བདག་གི་སྦྱིན་སོགས་བགྱིས་པ་འདི་དག་གིས། ། འགྲོ་ལ་ཕན་ཕྱིར་
སངས་རྒྱས་འགྲུབ་པར་ཤོག ། ཅེས་བྱང་ཆུབ་ཏུ་སེམས་བསྐྱེད་པར་བྱའོ། །
བྱང་ཆུབ་ཀྱི་སེམས་ཉམས་པར་བྱེད་པའི་ཆོས་བཞི་ལས་ལྡོག་པར་བྱ་སྟེ། བཞི་
གང་ཞེ་ན། བླ་མ་དང་མཆོད་པར་འོས་པ་བསླུ་བ་དང༌། གཞན་འགྱོད་པའི་
གནས་མ་ཡིན་པ་ལ་འགྱོད་པ་བསྐྱེད་པ་དང་། སེམས་བསྐྱེད་པའི་བྱང་ཆུབ་
སེམས་དཔའ་ལ་ཞེ་སྡང་གིས་ཚིགས་སུ་བཅད་པ་མ་ཡིན་པ་བརྗོད་པ་དང༌།
སེམས་ཅན་ཐམས་ཅད་ལ་གཡོ་དང་སྒྱུས་སྤྱོད་པའོ། ། བྱང་ཆུབ་ཀྱི་སེམས་མི་
ཉམས་པར་བྱེད་པའི་ཆོས་བཞི་ལ་བསླབ་པར་བྱ་སྟེ། བཞི་གང་ཞེ་ན། སྲོག་
གི་ཕྱིར་ཡང་བསམས་བཞིན་དུ་བརྫུན་མི་སྨྲ་བ་དང་། སེམས་ཅན་ཐམས་ཅད་
ལྷག་པའི་བསམ་པ་རྣམ་པར་དག་པས་གནས་པར་བྱའི། ། གསོ་དང་རྒྱུས་མ་

ཡིན་པ་དང་། ། སེམས་བསྐྱེད་པའི་བྱང་ཆུབ་སེམས་དཔའ་ལ་སྟོན་པའི་འདུ་
ཤེས་བསྐྱེད་ཅིང་ཕྱོགས་བཅུར་ཡང་དག་པའི་ཡོན་ཏན་བརྗོད་པར་བྱ་བ་དང་།
སེམས་ཅན་འགའ་ཞིག་དགེ་བ་ལ་དགོད་པ་དེ་དག་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ལ་དགོད་ཀྱི་ཉན་ཐོས་དང༌། རང་སངས་རྒྱས་ལ་ནི་མ་
ཡིན་ནོ། ། ཁྱད་པར་དུ་མངོན་པར་ཤེས་པ་མྱུར་དུ་ཐོབ་པར་འདོད་པའི་བྱང་
ཆུབ་སེམས་དཔའ་འཕགས་པ་སྤྱན་རས་གཟིགས་དབང་ཕྱུག་གིས་ཞུས་པའི་
ཆོས་བདུན་པ་ཞེས་བྱ་བ་ཐེག་པ་ཆེན་པོའི་མདོ་ལས་བསླབ་པར་བྱའོ། ། བྱང་
ཆུབ་ཏུ་སེམས་བསྐྱེད་པའི་ཕན་ཡོན་ནི་སྡོང་པོ་བཀོད་པའི་མདོ་ལ་སོགས་པ་ལས་
ཤེས་པར་བྱའོ། ། དེ་ལ་དང་པོར་ཆོ་ག་བཞིན་དུ་བྱང་ཆུབ་ཏུ་སེམས་བསྐྱེད་
པའི་བྱང་ཆུབ་སེམས་དཔའ་བྱང་ཆུབ་སེམས་དཔའ་ཐམས་ཅད་ཀྱི་ཚུལ་ཁྲིམས་
ཀྱི་བསླབ་པ་ལ་ལེགས་པར་སློབ་པར་འདོད་པས་བྱང་ཆུབ་སེམས་དཔའ་བྱང་
ཆུབ་སེམས་དཔའི་སྡོམ་པ་ལ་གནས་པ་དང་། བྱང་ཆུབ་སེམས་དཔའི་སྡོམ་
པའི་ཆོ་ག་ཤེས་པ་དང༌། བྱང་ཆུབ་སེམས་དཔའི་སྡོམ་པ་འབོགས་པའི་སྒོ་ནས་
སློབ་མ་རྗེས་སུ་བཟུང་བར་ནུས་པའི་དགེ་བའི་བཤེས་གཉེན་ལ་ཕྱག་བྱས་ཏེ།
དེའི་རྐང་པ་ལ་གཏུགས་ནས་གསོལ་བ་གདབ་པ་ནི། སློབ་དཔོན་ཁྱོད་ལས་
བདག་བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་བླང་བ་དེ་
ལེན་པར་འཚལ་གྱིས། དེ་ལ་གནོད་པ་མ་མཆིས་ན་བདག་ལ་ཐུགས་བརྩེའི་
སླད་དུ་ཅུང་ཟད་ཅིག་གསན་ཅིང་སྩལ་བའི་རིགས་སོ་ཞེས་དེ་ལྟར་ལན་གསུམ་གྱི་
བར་དུ་གསོལ་བ་གདབ་པར་བྱའོ། ། རིགས་ཀྱི་བུ་ཁྱོད་ཉོན་ཅིག ཁྱོད་འདི་
ལྟར་སེམས་ཅན་མ་རྒལ་བ་རྣམས་བརྒལ་བ་དང༌། ། མ་གྲོལ་བ་རྣམས་དགྲོལ་བ་
དང་། དབུགས་མ་ཕྱུང་བ་རྣམས་དབུགས་དབྱུང་བ་དང་། ཡོངས་སུ་མྱ་
ངན་ལས་མ་འདས་པ་རྣམས་ཡོངས་སུ་མྱ་ངན་ལས་བཟླ་བ་དང་། སངས་རྒྱས་
ཀྱི་གདུང་རྒྱུན་མི་འཆད་པར་འདོད་དམ། དེ་ལ་ཁྱོད་ཀྱིས་སེམས་བསྐྱེད་པ་

བསྟན་པ་དང་། ཡི་དམ་བསྟན་པར་བྱའོ། །གཞན་དང་འགྲན་པའི་ཆེད་དུ་
མ་ཡིན་ནམ། ། གཞན་གྱིས་ནན་གྱི་ལེན་དུ་བཅུག་པ་མ་ཡིན་ནམ་ཞེས་
དྲིའོ། ། དེའི་འོག་ཏུ་དེ་བཞིན་གཤེགས་པ་ཤཱཀྱ་ཐུབ་པའི་ལུགས་སྐུའམ།
རས་བྲིས་ལ་སོགས་པ་མདུན་དུ་བཞུགས་པ་དང་། དེ་བཞིན་གཤེགས་པ་ཤཱཀྱ་
ཐུབ་པ་ལ་སོགས་པ་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་བཞུགས་
པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་མདུན་དུ་བསམས་ལ།
ཅི་ནུས་པའི་ཕྱིའི་མཆོད་པ་ལྔས་མཆོད་པ་དང་ཕྱག་བྱས་ལ། དེ་མ་ཐག་ཏུ་
དགེ་བའི་བཤེས་གཉེན་སྟན་མཐོན་པོ་ལ་འདུག་པ་ལ་སྟོན་པའི་འདུ་ཤེས་ཀྱིས་
ཕྱག་བྱས་ཏེ། པུས་མོ་གཡས་པའི་ལྷ་ང་ས་ལ་བཙུགས་པའམ།ཙོག་ཙོག་
པོར་འདུག་སྟེ་ཐལ་མོ་སྦྱར་ནས་དགེ་བའི་བཤེས་གཉེན་ལ་བྱང་ཆུབ་སེམས་
དཔའི་སྡོམ་པ་ནོད་པས་འདི་ལྟར་སྐུལ་བར་བྱ་སྟེ། སློབ་དཔོན་གྱིས་བྱང་ཆུབ་
སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་བླང་བ་དག་ལ་མྱུར་དུ་སྩལ་
དུ་གསོལ་ཞེས་དེ་ལྟར་ལན་གསུམ་དུ་དགེ་བའི་བཤེས་གཉེན་ལ་བསྐུལ་ནས།
དེ་ནས་དགེ་བའི་བཤེས་གཉེན་འདུག་པའམ་ལངས་པ་ཡང་རུང་སྟེ། དེས་
བྱང་ཆུབ་སེམས་དཔའི་སྡོམ་པ་ནོད་པ་དེ་ལ་འདི་སྐད་ཅེས་དྲི་བར་བྱ་སྟེ།
མིང་འདི་ཞེས་བྱ་བ་ཁྱོད་བྱང་ཆུབ་སེམས་དཔའ་ཡིན་ནམ། བྱང་ཆུབ་ཏུ་སྨོན་
ལམ་བཏབ་བམ་ཞེས་དྲིས་པ་ན། ལེན་པའི་བྱང་ཆུབ་སེམས་དཔའ་དེས་ཀྱང་
བཏབ་ལགས་སོ་ཞེས་མཁས་བླང་བར་བྱའོ། དེ་ནས་མི་ཟད་དཔག་ཏུ་མེད་པ་
བླ་ན་མེད་པའི་བསོད་ནམས་ཀྱི་གཏེར་ཆེན་པོར་གྱུར་པ་སངས་རྒྱས་ཐམས་ཅད་
ཀྱི་ཡོན་ཏན་རིན་པོ་ཆེའི་འབྱུང་གནས་བྱང་ཆུབ་སེམས་དཔའ་སྡོམ་པ་རིང་པོ་མི་
ཐོགས་པར་ཐོབ་པར་འགྱུར་རོ། ། ཞེས་སྙམ་དུ་བསམ་ཞིང་སེམས་རབ་ཏུ་དང་
བར་གྱུར་པས་དགའ་བ་དང་བཅས་པས་ཅང་མི་སྨྲ་བར་ཐལ་མོ་སྦྱར་ཏེ་འདུག་
པར་བྱའོ། ། དེ་ནས་དགེ་བའི་བཤེས་གཉེན་དེས་དུས་གསུམ་གྱི་བྱང་ཆུབ་

སེམས་དཔའ་ཐམས་ཅད་ཀྱི་བསླབ་པའི་གཞི་ཐམས་ཅད་དང་། ཚུལ་ཁྲིམས་
ཐམས་ཅད་དེ། སྡོམ་པའི་ཚུལ་ཁྲིམས་དང༌། དགེ་བའི་ཆོས་བསྡུས་པའི་
ཚུལ་ཁྲིམས་དང༌། སེམས་ཅན་གྱི་དོན་བྱེད་པའི་ཚུལ་ཁྲིམས་མདོར་བསྡུས་
བསློབ་མ་ལ་གོ་བར་བྱ་སྟེ། བྱང་ཆུབ་སེམས་དཔའ་ཐམས་ཅད་ཀྱི་བསླབ་པའི་
གཞི་རྣམས་དང་། བྱང་ཆུབ་སེམས་དཔའ་ཐམས་ཅད་ཀྱི་ཚུལ་ཁྲིམས་དེ་དག་
ཅི་བདག་ལས་ལེན་པར་འདོད་དམ་ཞེས་སློབ་མ་ལ་དྲི་བར་བྱའོ། ། དེས་དེ་
ལྟར་ལེན་པར་འཚོལ་ལོ་ཞེས་ཁས་ལེན་པར་འགྱུར་ན། བྱང་ཆུབ་སེམས་
དཔའི་སྡོམ་པ་སྦྱིན་པར་བྱ་སྟེ་བཙུན་པའམ།ཚེ་དང་ལྡན་པའམ། རིགས་
ཀྱི་བུ་མིང་འདི་ཞེས་བྱ་བ་ཁྱོད་བདག་བྱང་ཆུབ་སེམས་དཔའ་མིང་འདི་ཞེས་བྱ་
བ་ལས་འདས་པའི་བྱང་ཆུབ་སེམས་དཔའ་ཐམས་ཅད་ཀྱི་བསླབ་པའི་གཞིར་
གྱུར་པ་གང་ཡིན་པ་དང་། ཚུལ་ཁྲིམས་སུ་གྱུར་པ་གང་ཡིན་པ་དང༌། མ་
བྱོན་པའི་བྱང་ཆུབ་སེམས་དཔའ་ཐམས་ཅད་ཀྱི་བསླབ་པའི་གཞིར་གྱུར་པ་གང་
ཡིན་པ་དང༌། ཚུལ་ཁྲིམས་སུ་གྱུར་པ་གང་ཡིན་པ་དང་། ད་ལྟར་ཕྱོགས་
བཅུའི་འཇིག་རྟེན་ན་ད་ལྟར་བྱུང་བའི་བྱང་ཆུབ་སེམས་དཔའ་ཐམས་ཅད་ཀྱི་
བསླབ་པའི་གཞིར་གྱུར་པ་གང་ཡིན་པ་དང་། ཚུལ་ཁྲིམས་སུ་གྱུར་པ་གང་ཡིན་
པའི་བསླབ་པའི་གཞི་དག་དང༌། ཚུལ་ཁྲིམས་གང་དག་ལ་འདས་པའི་བྱང་
ཆུབ་སེམས་དཔའ་ཐམས་ཅད་ཀྱིས་བསླབས་པར་གྱུར་པ་དང་། མ་བྱོན་པའི་
བྱང་ཆུབ་སེམས་དཔའ་ཐམས་ཅད་སློབ་པར་གྱུར་པ་དང་། ཕྱོགས་བཅུ་དག་
ན་ད་ལྟར་བྱུང་བའི་བྱང་ཆུབ་སེམས་དཔའ་ཐམས་ཅད་དེ་ལྟར་སློབ་པའི་བྱང་
ཆུབ་སེམས་དཔའི་བསླབ་པའི་གཞི་ཐམས་ཅད་དང་། བྱང་ཆུབ་སེམས་
དཔའི་ཚུལ་ཁྲིམས་ཐམས་ཅད་དེ། སྡོམ་པའི་ཚུལ་ཁྲིམས་དང་། དགེ་བའི་
ཆོས་སྡུད་པའི་ཚུལ་ཁྲིམས་དང་། ། སེམས་ཅན་གྱི་དོན་བྱ་བའི་ཚུལ་ཁྲིམས་ནོད།
དམ་ཞེས་སྨྲོས་ཤིག དེས་ཀྱང་ནོད་ལགས་སོ་ཞེས་སྨོས་ཤིག། དེ་ལྟར་སློབ་

དཔོན་གྱིས་ལན་གསུམ་གྱི་བར་དུ་ལེན་ནམ་ཞེས་བརྗོད་ཅིང་། སློབ་མས་རབ་
ཏུ་ལེན་ལགས་སོ་ཞེས་ལན་གསུམ་བརྗོད་པས་སྡོམ་པ་བླངས་པར་འགྱུར་རོ། །
དེ་ནས་དགེ་བའི་བཤེས་གཉེན་དེས་སློབ་མ་ལ་བྱང་ཆུབ་སེམས་དཔའི་སྡོམ་པ་
བྱིན་ནས། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
ལ་ཡན་ལག་ལྔས་ཕྱག་འཚལ་བ་སྔོན་དུ་འགྲོ་བས་ཐལ་མོ་སྦྱར་ཏེ། འདི་སྐད་
ཅེས་ལན་གསུམ་བརྗོད་པར་བྱ་སྟེ། བྱང་ཆུབ་སེམས་དཔའ་མིང་འདི་ཞེས་བྱ་
བས། བདག་བྱང་ཆུབ་སེམས་དཔའ་མིང་འདི་ཞེས་བྱ་བ་ལས། ། བྱང་ཆུབ་
སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་བླང་བར་བྱ་བ་ལན་གསུམ་གྱི་
བར་དུ་ཡང་དག་པར་མནོས་ལགས་ཏེ། བྱང་ཆུབ་སེམས་དཔའ་མིང་འདི་
ཞེས་བྱ་བ་འདིས་བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་
བླངས་པ་ལ།། བདག་མིང་འདི་ཞེས་བགྱི་བ་དཔང་དུ་གྱུར་པ་འཕགས་པའི་
མཆོག་ལྐོག་ཏུ་གྱུར་ཀྱང༌། ཕྱོགས་བཅུའི་འཇིག་རྟེན་གྱི་ཁམས་མཐས་
གཏུགས་པའི་ཆོས་ཐམས་ཅད་ལྐོག་ཏུ་མ་གྱུར་པའི་ཐུགས་མངའ་བ་ཐམས་ཅད་
ལ་མཁྱེན་པར་གསོལ་ལོ་ཞེས་ལན་གསུམ་གྱི་བར་དུ། ཕྱོགས་བཅུའི་སངས་
རྒྱུས་དང་། བྱང་ཆུབ་སེམས་དཔའ་རྣམས་ལ་བརྗོད་དེ། ཕྱག་བཙལ་ནས་
བླ་མ་དང་སློབ་མ་ལྡང་བར་བྱའོ། དེ་ནས་ལངས་ལ་དགེ་བའི་བཤེས་གཉེན་
གྱིས་བྱང་ཆུབ་སེམས་དཔའི་སྡོམ་པ་མནོས་པའི་བྱང་ཆུབ་སེམས་དཔའ་དེ་ལ་
འདི་སྐད་ཅེས་བརྗོད་པར་བྱ་སྟེ། བྱང་ཆུབ་སེམས་དཔའ་མིང་འདི་ཞེས་བྱ་བ་
ཁྱོད་ཉོན་ཅིག ། འདི་ནི་ཆོས་ཉིད་ཡིན་ཏེ། གང་གི་ཚེ་བྱང་ཆུབ་སེམས་
དཔའ་བྱང་ཆུབ་སེམས་དཔའི་སྡོམ་པ་ཡང་དག་པར་ལེན་པའི་ལས་བརྗོད་པ་
རྫོགས་པ་དེའི་ཚེ། ཕྱོགས་བཅུའི་སངས་རྒྱས་ཀྱི་ཞིང་ཐམས་ཅད་དུ་སངས་
རྒྱས་དང་བྱང་ཆུབ་སེམས་དཔའ་རྣམས་ལ་འདི་ལྟ་བུའི་ལྟས་འབྱུང་བར་འགྱུར་
ཏེ། སངས་རྒྱས་དང༌། བྱང་ཆུབ་སེམས་དཔའ་དེ་དག་གིས་འདི་ལྟར་

སངས་རྒྱས་ཀྱི་ཞིང་ག་གེ་མོ་ཞིག་ན། བྱང་ཆུབ་སེམས་དཔའ་མིང་འདི་ཞེས་བྱ་
བས། བྱང་ཆུབ་སེམས་དཔའ་མིང་འདི་ཞེས་བྱ་བ་ལས། བྱང་ཆུབ་སེམས་
དཔའི་སྡོམ་པ་ཡང་དག་པར་བླངས་པར་མནོས་སོ་ཞེས་ཡང་དག་པར་མཁྱེན་
པར་འགྱུར་རོ། ། དེ་ལ་སངས་རྒྱས་བཅོམ་ལྡན་འདས་དེ་དག་དང་། ། བྱང་
ཆུབ་སེམས་དཔའ་དེ་རྣམས་ཀྱིས་ཆོས་ཀྱི་བརྩེ་བས་བུ་དང་སྤུན་ཟླའི་དགོངས་པ་
མཛད་ལ། དེ་ལྟར་དགོངས་པ་མཛད་པས་བསོད་ནམས་དང་ཡེ་ཤེས་ཀྱི་
ཚོགས་འཕེལ་བར་འགྱུར་རོ་ཞེས་བརྗོད་པར་བྱའོ། ། དེ་ནས་དགེ་བའི་བཤེས་
གཉེན་དེས་བྱང་ཆུབ་སེམས་དཔའ་དེ་ལ་འདི་སྐད་ཅེས་བརྗོད་པར་བྱའོ། །
བྱང་ཆུབ་སེམས་དཔའ་མིང་འདི་ཞེས་བྱ་བ་ཁྱོད་ཉོན་ཅིག ། བྱང་ཆུབ་སེམས་
དཔའི་སྡོམ་པ་ཡང་དག་པར་བླངས་པ་འདི་དད་པ་མེད་པ་རྣམས་ཀྱི་མདུན་དུ་
སྨྲ་བར་མི་བྱ་སྟེ། གང་གི་ཕྱིར་དད་པ་མེད་པ་རྣམས་ལ་བྱང་ཆུབ་སེམས་
དཔའི་སྡོམ་པ་རབ་ཏུ་བསྟན་ན། དད་པ་མེད་པའི་སེམས་ཅན་དེ་དག་
བྱང་ཆུབ་སེམས་དཔའི་སྡོམ་པ་ལ་མ་དད་པས་སྤོང་བར་བྱེད་དེ། དེས་ན་ཇི་
སྙེད་བྱང་ཆུབ་སེམས་དཔའ་བྱང་ཆུབ་སེམས་དཔའི་སྡོམ་པ་ལ་གནས་པ་ལ་
བསོད་ནམས་ཀྱི་ཕུང་པོ་དང་ལྡན་པར་འགྱུར་བ་དེ་སྙེད་ཀྱི་བསོད་ནམས་མ་ཡིན་
པའི་ཕུང་པོ་མ་དད་པ་དེ་དང་ལྡན་པར་འགྱུར་རོ། ། གང་གི་ཕྱིར་བྱང་ཆུབ་
སེམས་དཔས་སེམས་ཅན་སྡུག་བསྔལ་ཐམས་ཅད་ལས་ཡོངས་སུ་བསྲུང་བར་བྱ་
བ་ཡིན་པས་གཞན་སྡིག་པ་ལས་བཟློགས་པར་བྱ་སྟེ། དེའི་ཕྱིར་མཆོག་ཏུ་དགེ་
བའི་བྱང་ཆུབ་སེམས་དཔའ་གསང་བར་བྱ་བ་ཡིན་ནོ། ། དེ་ནས་བསླབ་པའི་
གཞི་ཕམ་པའི་གནས་སུ་འགྱུར་བ་སྡོམ་པ་འཇིག་པའི་རྒྱུ་བསྟན་ཅིང༌། ཉེས་
བྱས་ཀྱི་ལྟུང་བ་ཉོན་མོངས་པ་ཅན་དང༌། ཉོན་མོངས་པ་ཅན་མ་ཡིན་པ་ཡང་
བསྟན་པར་བྱའོ། ། དགེ་བའི་བཤེས་གཉེན་གྱིས་མདོར་བསྡུས་པ་བྱང་ཆུབ་
སེམས་དཔའི་སྡོམ་པ་ཉི་ཤུ་པ། བྱང་ཆུབ་སེམས་དཔའི་སའི་ཚུལ་ཁྲིམས་ཀྱི་

ལེའུ་བཤད་པར་བྱའོ། ། བྱང་ཆུབ་ཏུ་སེམས་བསྐྱེད་པ་དང་བྱང་ཆུབ་སེམས་
དཔའི་སྡོམ་པའི་ཆོ་ག་སློབ་དཔོན་ཆེན་པོ་དཔལ་མར་མེ་མཛད་ཡེ་ཤེས་ཀྱིས་
མཛད་རྫོགས་སོ། །
རྒྱ་གར་གྱི་མཁན་པོ་དེ་ཉིད་དང་། ཞུས་ཆེན་གྱི་ལོ་ཙཱ་བ་དགེ་སློང་དགེ་
བའི་བློ་གྲོས་ཀྱིས་བསྒྱུར་བ་ལགས་སོ། ། སླད་ཀྱིས་པཎྜི་ཏ་དེ་ཉིད་དང༌། ལོ་
ཙཱ་བ་དགེ་སློང་ཚུལ་ཁྲིམས་རྒྱལ་བས་བཅོས་ཤིང་གཏན་ལ་ཕབ་པའོ། ། ། །

ཁ་བ་བྱང་ཆུབ་སེམས་དཔའི་སྡོམ་པའི་ཆོ་ག
རྒྱ་གར་སྐད་དུ། བོ་དྷི་སཏྲ་སམྦ་ར་བི་དྷི། བོད་སྐད་དུ། བྱང་ཆུབ་
སེམས་དཔའི་སྡོམ་པའི་ཆོ་ག སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ལ་ཕྱག་འཚལ་ལོ། ། གང་འདི་རྣམས་ནི་བྱང་ཆུབ་སེམས་དཔའ་རྣམས་ཀྱི་
ཚུལ་ཁྲིམས་ཀྱི་ཕུང་པོ་རྣམས་སུ་བརྗོད་པ་སྟེ། སྡོམ་པའི་ཚུལ་ཁྲིམས་དང་།
དགེ་བ་ཆོས་སྡུད་པའི་ཚུལ་ཁྲིམས་དང་། སེམས་ཅན་དོན་བྱེད་པའི་ཚུལ་
ཁྲིམས་སོ། ། དེ་རྣམས་ལ་བསླབ་པར་འདོད་པའི་ཁྱིམ་པའམ་རབ་ཏུ་བྱུང་བ་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་བཏབ་པས། ལྷན་
ཅིག་ཏུ་ཆོས་མཐུན་པའི་བྱང་ཆུབ་སེམས་དཔའ་མཁས་པ་ནུས་པ། དག་གི་
རྣམ་པར་རིག་བྱེད་ཀྱི་དོན་འཛིན་པ་དང་གོ་བར་ནུས་པའི་ཞབས་དག་ལ་ཕྱག་
འཚལ་ནས་གསོལ་བ་གདབ་པར་བྱ་སྟེ། བདག་རིགས་ཀྱི་བུ་ཁྱོད་དམ། ཚེ་
དང་ལྡན་པའམ། བཙུན་པ་གང་ཉེས་པས་བྱང་ཆུབ་སེམས་དཔའི་ཚུལ་
ཁྲིམས་ཀྱི་སྡོམ་པ་ཡང་དག་པར་ལེན་པར་འཚལ་བས་དེ་སྩལ་བ་ལ་རུང་ཞིང་
དཀའ་བ་མ་མཆིས་ན་ཐང་ཅིག་བདག་ལ་རྗེས་སུ་བརྩེ་བས་སྩལ་ཅིང་གསོན་ཅིག་
ཅེས་སོ། ། འདི་ལྟར་ལན་གསུམ་དུ་གསོལ་བ་བཏབ་ནས། བླ་གོས་ཕྲག་པ་
གཅིག་ཏུ་གཟར་ཏེ། ། ཕྱོགས་བཅུའི་འཇིག་རྟེན་རྣམས་ནི་འདས་པ་དང༌།
མ་བྱོན་པ་དང༌། དེ་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་དང་།
ས་ཆེན་པོར་ཆུད་པའི་བྱང་ཆུབ་སེམས་དཔའ་རྣམས་ལ་བཏུད་ནས། ། དེ་
རྣམས་ཀྱི་ཡོན་ཏན་མངོན་སུམ་དུ་བྱས་པས་སེམས་ཆེན་པོ་བསྐྱེད་ནས། པུས་
མོ་བཙུགས་པའམ་ས་ལ་ཙོག་ཙོག་པོར་འདུག་པས་དེ་བཞིན་གཤེགས་པའི་སྐུ་

མདུན་དུ་བཞུགས་སུ་གསོལ་ནས་མཆོད་དེ། མངོན་སུམ་དུ་བྱས་ནས་ཚིག་
འདི་སྐད་དུ་བརྗོད་དོ། ། རིགས་ཀྱི་བུའམ། ཚེ་དང་ལྡན་པའམ། བཙུན་
པ་གང་ཉེ་བས་བྱང་ཆུབ་སེམས་དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་བླང་
བ་དག་ལ་རྗེས་སུ་སྩལ་དུ་གསོལ་ཞེས་སོ། ། དེ་ནས་སེམས་རྩེ་གཅིག་ཏུ་ཉེ་བར་
བཞག་ནས་སེམས་དང་རྗེས་སུ་བསྐྱེད་དེ། བདག་ནི་རིང་པོར་མི་ཐོགས་པར་
ཟད་པ་མེད་ཅིང་དཔག་ཏུ་མེད་པ་བླ་ན་མེད་པའི་བསོད་ནམས་ཀྱི་གཏེར་ཐོབ་
པར་འགྱུར་རོ་ཞེས་དོན་འདི་ཉིད་བསམ་ཞིང་ཅང་མི་སྨྲ་བར་བྱའོ། ། སླར་ཡང་
བྱང་ཆུབ་སེམས་དཔའ་མཁས་པ་དེས། དེ་ལྟར་གནས་པའི་བྱང་ཆུབ་སེམས་
དཔའ་དེ་ལ་སེམས་གཡེངས་པར་འདུག་པའམ། འགྲེང་བས་འདི་སྐད་བརྗོད་
དེ། ། ཁྱོད་མིང་འདི་སྐད་ཅེས་བྱ་བས་བྱང་ཆུབ་སེམས་དཔའི་བསླབ་པའི་
གནས་ཐམས་ཅད་དང༌། བྱང་ཆུབ་སེམས་དཔའི་ཚུལ་ཁྲིམས་ཐམས་ཅད་དེ།
འདས་པའི་བྱང་ཆུབ་སེམསདཔའ་རྣམས་ཀྱི་ཚུལ་ཁྲིམས་དང་བསླབ་པའི་གནས་
རྣམས་དང༌། ཚུལ་ཁྲིམས་གང་མ་འོངས་པའི་བྱང་ཆུབ་སེམས་དཔའ་རྣམས་
ཀྱིས་འགྱུར་བ་དང༌། གང་བསླབ་པའི་གནས་རྣམས་དང༌། ཚུལ་ཁྲིམས་
གང་དེ་ལྟར་ཕྱོགས་བཅུ་ན་ད་ལྟར་བྱུང་བའི་བྱང་ཆུབ་སེམས་དཔའ་རྣམས་ཀྱི་
ཚུལ་ཁྲིམས་དང༌། བསླབ་པའི་གཞི་གང་ཡིན་པ་རྣམས་ཏེ། བསླབ་པའི་
གནས་རྣམས་དང་། ཚུལ་ཁྲིམས་གང་རྣམས་ལ་འདས་པའི་བྱང་ཆུབ་སེམས་
དཔའ་ཐམས་ཅད་ཀྱིས་བསླབས་པ་དང་ལྡན་པ་དང༌། མ་འོངས་པའི་བྱང་
ཆུབ་སེམས་དཔའ་རྣམས་ཀྱིས་སློབ་པར་འགྱུར་བ་དང༌། ད་ལྟར་བྱུང་བའི་
བྱང་ཆུབ་སེམས་དཔའ་རྣམས་ད་ལྟར་སློབ་པ་རྣམས་ནོད་དམ། །དེས་ཀྱང་
ནོད་ལགས་སོ་ཞེས་དམ་བཅའོ། ། ལན་གསུམ་དུའོ། ། ཕྱོགས་བཅུའི་འཇིག་
རྟེན་གྱི་ཁམས་ན་བཞུགས་པའི་སངས་རྒྱས་བཅོམ་ལྡན་འདས་རྣམས་དང༌།
བྱང་ཆུབ་སེམས་པ་བདག་ལ་དགོངས་སུ་གསོལ། སློབ་དཔོན་བདག་ལ་

དགོངས་སུ་གསོལ། བདག་མིང་འདི་ཞེས་བགྱི་བས་གང་ཅུང་ཟད་ལུས་དང་
ངག་དང་ཡིད་རྣམས་ཀྱིས་སངས་རྒྱས་དང་བྱང་ཆུབ་སེམས་དཔའ་རྣམས་དང༌།
མ་དང་ཕ་དང་དེ་ལས་གཞན་པའི་སེམས་ཅན་རྣམས་ལ་བརྟེན་ནས་བསྐྱེད་པའི་
འདི་དང་སྲིད་པ་གཞན་རྣམས་སུ་བདག་གིས་སྡིག་པ་བགྱིས་པ་དང༌།། བགྱིད་
དུ་སྩལ་བ་དང༌། རྗེས་སུ་ཡི་རང་བ་ཡང་རུང་སྟེ། དེ་དག་ཐམས་ཅད་གཅིག་
ཏུ་བསྡུས་ཤིང་ཟླུམས་ཏེ་བསྡོམས་ནས་སངས་རྒྱས་དང་བྱང་ཆུབ་སེམས་དཔའ་
རྣམས་དང་། སློབ་དཔོན་གྱི་སྤྱན་སྔར་མཆོག་དང་གཙོ་བོའི་བཤགས་པར་
བགྱིའོ། ། ཤེས་ཤིང༌ དྲན་པས་རབ་ཏུ་མི་འཆབ་པོ། ། འདི་ལྟར་གསུམ་
དུའོ། ། བདག་མིང་འདི་ཞེས་བགྱི་བས་འདི་ལྟར་སྡིག་པ་བཤགས་ནས།
དུས་དེ་ནས་ཉེ་བར་བཟུང་སྟེ་བྱང་ཆུབ་ཀྱི་སྙིང་པོ་ལ་ཉེ་བར་མཆིས་ཀྱི་བར་
དུའོ། ། སངས་རྒྱས་བཅོམ་ལྡན་འདས་ཐུགས་རྗེ་ཆེན་པོ་ཅན། ཐམས་ཅད་
མཁྱེན་པ། ཐམས་ཅད་གཟིགས་པ། དགྲའི་འཇིགས་པ་ཐམས་ཅད་ལས་
འདས་པ། སྐྱེས་བུ་ཆེན་པོ་མི་ཕྱེད་པའི་སྐུ་བླ་ན་མེད་པའི་སྐུ། ཆོས་ཀྱི་སྐུ་
རྐང་གཉིས་རྣམས་ཀྱི་མཆོག་ལ་སྐྱབས་སུ་མཆིའོ། ། བདག་མིང་འདི་ཞེས་བགྱི་
བས་འདི་ལྟར་སྡིག་པ་བཤགས་ནས་དུས་འདི་ནས་ཉེ་བར་བཟུང་སྟེ།། བྱང་
ཆུབ་ཀྱི་སྙིང་པོ་ལ་མཆིས་ཀྱི་བར་དུ་ཞི་བ་འདོད་ཆགས་དང་བྲལ་བའི་མཆོག་
ཆོས་ལ་སྐྱབས་སུ་མཆིའོ། ། བདག་མིང་འདི་སྐད་ཅེས་བགྱི་བས་འདི་ལྟར་སྡིག་
པ་བཤགས་ནས་དུས་འདི་ནས་བཟུང་སྟེ། བྱང་ཆུབ་ཀྱི་སྙིང་པོ་ལ་མཆིས་ཀྱི་
བར་དུ་ཕྱིར་མི་ལྡོག་པའི་བྱང་ཆུབ་སེམས་དཔའི་དགེ་འདུན་ཚོགས་རྣམས་ཀྱི་
མཆོག་ལ་སྐྱབས་སུ་མཆིའོ། ། འདི་ལྟར་ལན་གསུམ་དུའོ། ། བདག་མིང་འདི་
སྐད་ཅེས་བགྱི་བས་འདི་ལྟར་སྡིག་པ་བཤགས་ནས་གསུམ་ལ་སྐྱབས་སུ་མཆིས་ཏེ།
མཐའ་ཡས་པའི་སེམས་ཅན་གྱི་ཁམས་བསྒྲལ་བའི་ཕྱིར་དང་། དབྱུང་བའི་
ཕྱིར་དང༌། འཁོར་བའི་སྡུག་བསྔལ་ལས་ཡོངས་སུ་བསྐྱབ་པའི་ཕྱིར་དང་།

ཐམས་ཅད་མཁྱེན་པའི་ཡེ་ཤེས་བླ་ན་མེད་པ་ལ་བཞག་པའི་ཕྱིར་དང་། – ཇི་
ལྟར་འདས་པ་དང་། མ་འོངས་པ་དང་། ད་ལྟར་བྱུང་བའི་བྱང་ཆུབ་སེམས་
དཔའ་དེ་རྣམས་ཀྱི་བྱང་ཆུབ་ཏུ་སེམས་བསྐྱེད་ནས་སངས་རྒྱས་ཉིད་རྟོགས་པ
དང་ལྡན་པ་དང༌། རྟོགས་པར་གྱུར་པ་དང༌། རྟོགས་པར་འགྱུར་པ་དང་།
ཇི་ལྟར་སངས་རྒྱས་ཐམས་ཅད་སྒྲིབ་པ་དང་བྲལ་བ་དང་། སངས་རྒྱས་ཀྱི་ཡེ་
ཤེས་དང་། སངས་རྒྱས་ཀྱི་སྤྱན་གྱིས་མཁྱེན་ཅིང་གཟིགས་པ་རྣམས་དང༌།
ཇི་ལྟར་ཆོས་རྣམས་ཀྱི་ཆོས་ཉིད་མཁྱེན་པའི་ཆོ་ག་དེས་བདག་མིང་འདི་སྐད་ཅེས་
བགྱི་བས་སློབ་དཔོན་ཉེ་བར་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་
སྤྱན་སྔར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་
བགྱིའོ། འདི་ལྟར་ལན་གསུམ་མོ། ། བདག་གིས་སྡིག་པ་བཤགས་པ་འདི་
དང་། གསུམ་ལ་སྐྱབས་སུ་འགྲོ་བ་དང༌། བྱང་ཆུབ་ཏུ་སེམས་བསྐྱེད་པ་ལས་
བྱུང་བའི་དགེ་བའི་རྩ་བས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
ཡོངས་སུ་བསྔོ་བར་བགྱིའོ། ། སྐྱབས་མེད་པ་དང་། སྐྱོབ་པ་མེད་པ་དང་།
གནས་མེད་པ་དང༌། དཔུང་གཉེན་མེད་པ་དང༌། གླིང་མེད་པའི་འཇིག་
རྟེན་ལ་སྐྱབས་དང༌། སྐྱོབ་པ་དང༌།གནས་དང༌། དཔུང་གཉེན་དང་།།
གླིང་དུ་གྱུར་ཅིག་སེམས་ཅན་ཐམས་ཅད་ཀྱང་འཁོར་བའི་རྒྱ་མཚོ་ལས་མ་བསྒྲལ་
བ་ལས་སྒྲོལ་བར་གྱུར་ཅིག སྒྲིབ་པ་ལས་ཡོངས་སུ་མ་འདས་པ་ཆོས་ཀྱི་
དབྱིངས་ཀྱི་མྱ་ངན་ལས་འདས་པས་ཡོངས་སུ་མྱ་ངན་ལས་ཟླ་བར་གྱུར་ཅིག
དབུགས་མ་ཕྱིན་པ་རྣམས་དབུགས་འབྱིན་པར་གྱུར་ཅིག འདི་ལྟར་ལན་
གསུམ་མོ། ། བདག་མིང་འདི་ཞེས་བགྱི་བས་འདི་ལྟར་བྱང་ཆུབ་ཏུ་སེམས་
བསྐྱེད་པས་སེམས་ཅན་གྱི་ཁམས་མཐའ་མེད་པ་ལ་ཇི་ལྟར་མ་དང༌། ཕ་དང་།
སྲིང་མོ་དང༌། སྤུན་དང༌། བུ་དང་། བུ་མོ་དང་།། གཞན་གཉེན་དང་
སྣག་གི་གཉེན་མཚམས་སུ་གྱུར་པ་རྣམས་འདི་ལྟར་སོར་གཟུང་བར་བགྱིའོ།།

གཟུང་ནས་ཀྱང་ནུས་པ་ཇི་ལྟ་བ་དང་། སྟོབས་ཇི་ལྟ་བ་དང་། བརྟེན་པ་ཇི་
ལྟ་བར་དགེ་བའི་རྩ་བ་ཡང་དག་པར་བསྐྱེད་པར་བགྱིའོ། ། འདི་ནས་གཟུང་སྟེ་
ཅུང་ཟད་སྦྱིན་པ་བཏང་བར་བགྱིའོ། ། ཚུལ་ཁྲིམས་བསྲུང་བར་བགྱིའོ།།
བཟོད་པ་བསྐྱེད་པར་བགྱིའོ། ། བརྩོན་འགྲུས་བརྩམ་པར་བགྱིའོ། ། བསམ་
གཏན་ལ་སྙོམས་པར་འཇུག་གོ ། ཤེས་རབ་བསྟན་པར་བགྱིའོ། ། དགེ་བའི་
རྩ་བ་ཐམས་ཅད་ལ་ཡང་སློབ་བོ། ། དེ་དག་ཐམས་ཅད་སེམས་ཅན་ཐམས་ཅད་
ཀྱི་དོན་དང་། ། ཕན་པ་དང་། བདེ་བ་དང་། བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ལས་བརྩམས་ཏེ། ས་ཆེན་པོར་ཆུད་པའི་བྱང་ཆུབ་
སེམས་དཔའ་ཐུགས་རྗེ་ཆེན་པོ་ཅན་དེ་རྣམས་ཀྱི་ཐེག་པ་ཆེན་པོའི་འཇུག་པའི་
རྗེས་སུ་མཆིའོ། འདི་ལྟར་སློབ་པའི་བྱང་ཆུབ་སེམས་དཔའ་བདག་བྱང་ཆུབ་
སེམས་པར་དུས་འདི་ནས་བཟུང་སྟེ། ། བདག་སློབ་དཔོན་གྱིས་གཟུང་དུ་
གསོལ། ། འདི་ལྟར་ལན་གསུམ་མོ། ། དེ་ནས་སློབ་དཔོན་དེས་སྐུ་དེའི་སྤྱན་
སྔར་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་བཞུགས་ཤིང་འཚོ་
ཞིང་འཛིན་པ་དང་། ཞེས་པ་རྣམས་ལ་ཞབས་གཉིས་ལ་ཕྱག་འཚལ་ནས་
བཏུད་དེ་གསོལ་བར་བྱའོ། ། མིང་འདི་སྐད་ཅེས་བགྱི་བའི་བྱང་ཆུབ་སེམས་
དཔས་བདག་མིང་འདི་སྐད་ཅེས་བགྱི་བའི་བྱང་ཆུབ་སེམས་དཔའ་དང་ཉེ་བ་
ལས། ཇི་སྲིད་དུ་ལན་གསུམ་དུ་ཡང་བྱང་ཆུབ་སེམས་དཔའི་ཚུལ་ཁྲིམས་ཀྱི་
སྡོམ་པ་ཡང་དག་པར་བླངས་པ་ལ། བདག་མིང་འདི་སྐད་ཅེས་བགྱི་བའི་བྱང་
ཆུབ་སེམས་དཔས། མིང་འདི་སྐད་ཅེས་བགྱི་བའི་བྱང་ཆུབ་སེམས་དཔའི་
བདག་ཉིད་དཔང་དུ་གྱུར་པར་ཡང་དག་པར་ཤེས་ཏེ། ཕྱོགས་བཅུའི་འཇིག་
རྟེན་གྱི་ཁམས་མཐའ་མེད་པ་རྣམས་སུ་འཕགས་པའི་མཆོག་ལྐོག་ཏུ་གྱུར་ཀྱང་
སེམས་ཅན་གྱི་དོན་ལ་ལྐོག་ཏུ་མ་གྱུར་པ་རྣམས་ལ། འདི་བྱང་ཆུབ་སེམས་
དཔའི་ཚུལ་ཁྲིམས་ཀྱི་སྡོམ་པ་ཡང་དག་པར་བླང་བ་ལ་མཁྱེན་པར་གསོལ་ལོ། །

འདི་ལྟར་ལན་གསུམ་མོ། ། འདི་ལྟར་ཡང་ཚུལ་ཁྲིམས་ཀྱི་སྡོམ་པ་ཡང་དག་པར་
བླངས་པའི་ལས་ཀྱི་རྗེས་ལ། འདི་ནི་ངེས་པར་ཆོས་ཉིད་ཡིན་ཏེ། ཕྱོགས་
བཅུའི་འཇིག་རྟེན་གྱི་ཁམས་མཐའ་ཡས་པ་ལ་གཏུགས་པ་ན།། དེ་བཞིན་
གཤེགས་པ་རྣམས་བཞུགས་ཤིང་འཛིན་པ་རྣམས་གཞེས་པ་རྣམས་དང་།།
ཆེན་པོར་ཆུད་པའི་བྱང་ཆུབ་སེམས་དཔའ་རྣམས་ལ་འདི་ལྟ་བུའི་རང་བཞིན་གྱི་
ལྟས་འབྱུང་བར་འགྱུར་རོ། ། གོང་གི་དེ་རྣམས་ལ་འདི་ལྟ་བུར་འགྱུར་བ་སྟེ།
མིང་འདི་སྐད་ཅེས་བྱ་བའི་བྱུང་ཆུབ་སེམས་དཔའ་དང་ཉེ་བས། མིང་འདི་
སྐད་ཅེས་བྱ་བའི་བྱང་ཆུབ་སེམས་དཔའ་དང་ཉེ་བ་ལས་བྱང་ཆུབ་སེམས་དཔའི་
ཚུལ་ཁྲིམས་ཀྱི་སྡོམ་པ་ཡང་དག་པར་བླང་བ་བླངས་སོ་ཞེས་སོ། ། འདི་ལྟར་རེ་
ཞིག་གཞན་ཡང་བླང་བའི་ཆོ་ག་བརྗོད་པ། གལ་ཏེ་ཡོན་ཏན་དང་ལྡན་པ་གང་
ཟག་དེ་དང་ཉེ་བར་མ་གྱུར་ན། དེ་ནས་བྱང་ཆུབ་སེམས་དཔའ་དེས་དེ་བཞིན་
གཤེགས་པའི་སྐུའི་མདུན་དུ་རང་ཉིད་ཀྱིས་བྱང་ཆུབ་སེམས་དཔའི་ཚུལ་ཁྲིམས་
ཀྱི་སྡོམ་པ་བླང་བར་བྱའོ། ། འདི་ལྟར་བྱ་སྟེ་བླ་གོས་ཕྲག་པ་གཅིག་ཏུ་གཟར་
ནས་ཕྱོགས་བཅུའི་འཇིག་རྟེན་གྱི་ཁམས་ན་འདས་པ་དང་། མ་བྱོན་པ་དང༌།
ད་ལྟར་འབྱུང་བའི་སངས་རྒྱས་བཅོམ་ལྡན་འདས་རྣམས་དང་། 1ས་ཆེན་པོར་
བཞུགས་པའི་བྱང་ཆུབ་སེམས་དཔའ་རྣམས་ལ་བཏུད་པར་བྱ་སྟེ། །པུས་མོ་
གཡས་པའི་ལྷ་ང་ས་ལ་བཙུགས་པའམ། ཙོག་ཙོག་པོས་ཚིག་འདི་སྐད་ཅེས་
རྗོད་པར་བྱ་སྟེ། བདག་མིང་འདི་སྐད་ཅེས་བགྱི་བས་ཕྱོགས་བཅུའི་འཇིག་
རྟེན་གྱི་ཁམས་ན་དེ་བཞིན་གཤེགས་པ་ཐམས་ཅད་དང༌། ས་ཆེན་པོར་ཆུད་
པའི་བྱང་ཆུབ་སེམས་དཔའ་རྣམས་ལ་གསོལ་བར་བགྱིའོ། ། དེ་རྣམས་ཀྱི་ཡང་
སྤྱན་སྔར་བྱང་ཆུབ་སེམས་དཔའི་བསླབ་པ་ཐམས་ཅད་དང༌། །བྱང་ཆུབ་
སེམས་དཔའི་ཚུལ་ཁྲིམས་ཀྱི་སྡོམ་པ་ཐམས་ཅད་བླང་བ་ལ། ། ཚུལ་ཁྲིམས་གང་
ཞེས་བྱ་བ་ལ་སོགས་པ་སྔར་བཞིན་ནོ། ། ཇི་སྲིད་དུ་བྱང་ཆུབ་སེམས་དཔའ་

བདག་བྱང་ཆུབ་སེམས་པར་འདི་ནས་གཟུང་སྟེ། སངས་རྒྱས་དང་བྱང་ཆུབ་
སེམས་དཔས་ཀྱང་བདག་ཏུ་གཟུང་དུ་གསོལ་ཞེས་པ་ནི་ལས་སོ། ། བྱང་ཆུབ་
སེམས་དཔའི་སྡོམ་པའི་ཆོ་ག སློབ་དཔོན་མཁས་པོ་ཆེན་པོ་བྱང་ཆུབ་བཟང་།
འི་ཞལ་སྔ་ནས་མཛད་པ་རྫོགས་སོ། ། རྒྱ་གར་གྱི་མཁན་པོ་ཆེན་པོ་བླ་མ་སུ་ན་
ཡ་ཤྲཱི་མི་ཏྲ་དང༌། ཞུས་ཆེན་གྱི་ལོ་ཙཱ་བ་དགེ་སློང་དར་མ་གྲགས་ཀྱིས་བསྒྱུར་
ཅིང་ཞུས་ཏེ་གཏན་ལ་ཕབ་པའོ། ། 

སེམས་བསྐྱེད་ཆོ་ག
རྒྱ་གར་སྐད་དུ། བོ་དྷི་ཙིཏྟོ་པད་བི་དྷི། བོད་སྐད་དུ། བྱང་ཆུབ་ཏུ་
སེམས་བསྐྱེད་པའི་ཆོ་ག སངས་རྒྱས་དང་།
སངས་རྒྱས་དང༌། བྱང་ཆུབ་སེམས་དཔའ་ཐམས་
ཅད་ལ་ཕྱག་འཚལ་ལོ། ། ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་མུ་
མེད་པ་དག་ན་བཞུགས་པའི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་དང་། དམ་པའི་ཆོས་དང་། བྱང༌ ཆུབ་སེམས་
དཔའི་དགེ་འདུན་ཆེན་པོ་དང་བཅས་པ་ཐམས་ཅད་ལ་ཕྱག་འཚལ་ལོ། །
སངས་རྒྱས་དང༌ བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་
གསོལ། ། བདག་མིང་འདི་ཞེས་བགྱི་བས། ཐོག་མ་དང་ཐ་མ་མ་མཆིས་པའི་
འཁོར་བ་ནས་འཁོར་བའི་ཚེ། ལུས་དང་ངག་དང་ཡིད་ཀྱིས།
སངས་རྒྱས་དང༌། ཆོས་དང༌། དགེ་འདུན་དང་། ཕ་མ་དང་། སེམས་ཅན་གཞན་
དག་ལ་སྡིག་པ་མི་དགེ་བའི་ལས་བགྱིས་པ་དང་། བགྱིད་དུ་སྩལ་བ་དང་།
བགྱིད་པ་ལ་རྗེས་སུ་རིང་བ་ཅི་མཆིས་པ་དེ་དག་ཐམས་ཅད་གཅིག་ཏུ་བསྡོམས་
ཤིང་བསྡུས་ཏེ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་
སྔར་བླ་ན་མེད་པའི་སོ་སོར་བཤགས་པས་འཆགས་སོ། ། མི་འཆབ་བོ། ། སླན་
ཆད་འདི་ལྟ་བུ་མི་བགྱིད་དོ། དེ་སྐད་ལན་གསུམ་བཟླས། སྡིག་པ་བཤགས་
པའོ། ། སངས་རྒྱས་དང༌ བྱང༌ ཆུབ་སེམས་དཔའ་ཐམས་ཅད་བདག་ལ་
དགོངས་སུ་གསོལ། ། ཇི་ལྟར་སངས་རྒྱས་བཅོམ་ལྡན་འདས་རྣམས་ཀྱིས་
བསོད་ནམས་ཀྱི་རྗེས་སུ་ཡི་རང་བ་བླ་ན་མེད་པ་ཐུགས་སུ་ཆུད་པ་དེ་བཞིན་དུ་
བདག་མིང་འདི་ཞེས་བགྱི་བ་ཡང་སངས་རྒྱས་དང་། བྱང་ཆུབ་སེམས་དཔའ་
དང་། རང་སངས་རྒྱས་དང་། འཕགས་པ་ཉན་ཐོས་ཐམས་ཅད་དང་།

འགྲོ་བ་མ་ལུས་པའི་བསོད་ནམས་ཐམས་ཅད་ལ་རྗེས་སུ་ཡི་རང་ངོ་། ། དེ་སྐད་
ལན་གསུམ་བཟླས། བསོད་ནམས་ལ་རྗེས་སུ་ཡི་རང་བའོ། ། སངས་རྒྱས་
དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། བདག་
མིང་འདི་ཞེས་བགྱི་བས་སངས་རྒྱས་ཀྱི་གདུང་རྒྱུན་མི་འཆད་པར་བགྱི་བའི་སླད་
དུ། དུས་འདི་ནས་བཟུང་སྟེ། བྱང་ཆུབ་ཀྱི་སྙིང་པོ་ལ་གནས་ཀྱི་བར་དུ།
ཡང་དག་པར་རྫོགས་པའི་སངས་རྒྱས་རྐང་གཉིས་ཀྱི་མཆོག་ལ་སྐྱབས་སུ་མཆི་སྟེ།
ཐུགས་རྗེ་ཆེན་པོ་དང་ལྡན་པ། ཐམས་ཅད་མཁྱེན་པ།།  ཐམས་ཅད་གཟིགས་པ།
འཇིགས་པ་ཐམས་ཅད་དང་བྲལ་བ། སྐྱེས་བུ་ཆེན་པོ། སྐྱེས་བུ་ཁྱུ་
མཆོག སྐུ་བསམ་གྱིས་མི་ཁྱབ་པ། བླ་ན་མེད་པའི་སྐུ། ཆོས་ཀྱི་སྐུ་མངའ་
བ་ལ་སྐྱབས་སུ་མཆིའོ། ། ཆོས་འདོད་ཆགས་དང་བྲལ་བའི་མཆོག་ལ་སྐྱབས་སུ་
མཆི་སྟེ། བླ་ན་མེད་པ། དེ་བཞིན་གཤེགས་པ་ལ་མངའ་བ། ཞི་བ་ཆོས་ཀྱི་
སྐུ་སོ་སོར་རང་གིས་རིག་པ་ལ་སྐྱབས་སུ་མཆིའོ། ། དགེ་འདུན་དུལ་བ་ཚོགས་
ཀྱི་མཆོག་ལ་སྐྱབས་སུ་མཆི་སྟེ། ཕྱོགས་བཞིའི་འཕགས་པ་ཕྱིར་མི་ལྡོག་པའི་
བྱང་ཆུབ་སེམས་དཔའ་ཆེན་པོའི་དགེ་འདུན་ལ་སྐྱབས་སུ་མཆིའོ། ། དེ་སྐད་
ལན་གསུམ་བཟླས། ། སྐྱབས་སུ་འགྲོ་བའོ། ། སངས་རྒྱས་དང༌ བྱང་ཆུབ་
སེམས་དཔའ་ཐམས་ཅད་བདག་ལ་དགོངས་སུ་གསོལ། ། བདག་མིང་འདི་
ཞེས་བགྱི་བ་དུས་འདི་ནས་གཟུང་སྟེ་བྱང་ཆུབ་ཀྱི་སྙིང་པོ་ལ་གནས་ཀྱི་བར་དུ་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་དུས་ཇི་ལྟ་བ་དང་སྟོབས་
ཅི་མཆིས་པ་བཞིན་དུ་བདག་འབུལ་ཞིང་མཆིས་ན། མགོན་པོ་ཐུགས་རྗེ་ཆེན་
པོ་དང་ལྡན་པ་དག་བདག་བཞེས་སུ་གསོལ། ། དེ་སྐད་ལན་གསུམ་བཟླས།
བདག་དབུལ་བའོ། ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
དགོངས་སུ་གསོལ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་དག་སྔོན་བྱང་ཆུབ་སེམས་དཔའི་སྤྱད་པ་སྤྱོད་
པའི་ཚེ། སེམས་ཅན་ཐམས་ཅད་བསྒྲལ་བ་དང༌། སེམས་ཅན་ཐམས་ཅད་

དགྲོལ་བ་དང་། སེམས་ཅན་ཐམས་ཅད་དབུགས་དབྱུང་བ་དང༌། > སེམས་
ཅན་ཐམས་ཅད་ཡོངས་སུ་མྱ་ངན་ལས་འདའ་བ་དང་། སེམས་ཅན་ཐམས་
ཅད། ཐམས་ཅད་མཁྱེན་པའི་ཡེ་ཤེས་ལ་དགོད་པའི་སླད་དུ། ཇི་ལྟར་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པ་དེ་བཞིན་དུ།
བདག་མིང་འདི་ཞེས་བགྱི་བ་ཡང་དུས་འདི་ནས་བཟུང་སྟེ། བྱང་ཆུབ་ཀྱི་སྙིང་
པོ་ལ་མཆིས་ཀྱི་བར་དུ་སེམས་ཅན་ཐམས་ཅད་བསྒྲལ་བ་དང་།
ཐམས་ཅད་དགྲོལ་བ་དང༌། > སེམས་ཅན་ཐམས་ཅད་དབུགས་དབྱུང་བ་དང་།
སེམས་ཅན་ཐམས་ཅད་ཡོངས་སུ་མྱ་ངན་ལས་བཟླ་བ་དང༌།སེམས་ཅན་ཐམས་
ཅད་ཐམས་ཅད་མཁྱེན་པའི་ཡེ་ཤེས་ལ་དགོད་པའི་སླད་དུ་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། ། ཇི་ལྟར་སྔོན་གྱི་སངས་
རྒྱས་བཅོམ་ལྡན་འདས་རྣམས་དང་། བྱང་ཆུབ་སེམས་དཔའ་ཆེན་པོ་དེ་དག་
གིས་དངོས་པོ་ཐམས་ཅད་དང་བྲལ་བ། ཕུང་པོ་དང་། ཁམས་དང་། སྐྱེ་
མཆེད་དང༌། གཟུང་བ་དང་འཛིན་པ་རྣམ་པར་སྤངས་པ། ཆོས་བདག་
མེད་པ་མཉམ་པ་ཉིད་ཀྱིས་རང་གི་སེམས་གཟོད་མ་ནས་མ་སྐྱེས་པ། སྟོང་བ་
ཉིད་ཀྱི་ངོ་བོ་ཉིད་ཀྱི་བྱང་ཆུབ་ཀྱི་སེམས་བསྐྱེད་པ་དེ་བཞིན་དུ། བདག་མིང་
འདི་ཞེས་བགྱི་བ་ཡང་དུས་འདི་ནས་བཟུང་སྟེ། བྱང་ཆུབ་ཀྱི་སྙིང་པོ་ལ་མཆིས་
ཀྱི་བར་དུ་བྱང་ཆུབ་ཏུ་སེམས་བསྐྱེད་དོ། ། ཇི་ལྟར་སྔོན་གྱི་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས་བདུད་
དཔུང་དང་བཅས་པ་ཕམ་མཛད་དེ། ཉིད་མངོན་པར་རྫོགས་པར་སངས་
རྒྱས་པ་དེ་བཞིན་དུ། བདག་མིང་འདི་ཞེས་བགྱི་བ་ཡང་བདུད་དཔུང་དང་
བཅས་པ་མཐའ་དག་ཕམ་པར་བགྱིས་ཏེ། བདག་མངོན་པར་རྫོགས་པར་
འཚང་རྒྱུ་བར་བགྱིའོ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་དེ་དག་གིས། ཉིད་མངོན་པར་རྫོགས་
པར་སངས་རྒྱས་ནས་ཆོས་ཀྱི་འཁོར་ལོ་བསྐོར་བ་དེ་བཞིན་དུ། བདག་མིང་

འདི་ཞེས་བགྱི་བ་ཡང་ཉིད་མངོན་པར་རྫོགས་པར་སངས་རྒྱས་ཏེ་ཆོས་ཀྱི་འཁོར་
ལོ་རབ་ཏུ་བསྐོར་བར་བགྱིའོ། ཇི་ལྟར་སྔོན་གྱི་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་དེ་དག་གིས་ཉིད་མངོན་པར་
རྫོགས་པར་སངས་རྒྱས་ནས་ཚོགས་ཡོངས་སུ་བསྡུས་པ་དེ་བཞིན་དུ། བདག་
མིང་འདི་ཞེས་བགྱི་བ་ཡང་ཉིད་མངོན་པར་རྫོགས་པར་སངས་རྒྱས་ཏེ་ཚོགས་
ཡོངས་སུ་བསྡུ་བར་བགྱིའོ། བྱང་ཆུབ་མཆོག་གི་སེམས་ནི་བསྐྱེད་པར་བགྱི།
སེམས་ཅན་ཐམས་ཅད་བདག་གིས་མགྲོན་དུ་གཉེར། ། བྱང་ཆུབ་སྤྱོད་མཆོག་
ཡིད་འོང་སྤྱད་པར་བགྱི། ། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །
དེ་སྐད་ལན་གསུམ་བཟླས། བྱང་ཆུབ་ཏུ་སེམས་བསྐྱེད་པའོ། ། བདག་གིས་
བྱང་ཆུབ་ཏུ་སེམས་བསྐྱེད་པའི་དགེ་བའི་རྩ་བ་འདི་དང༌། གཞན་ཡང་བདག་
གིས་བསོད་ནམས་ཅུང་ཟད་ཅི་བགྱིས་པ་དང༌། བགྱིད་པ་དང་། བགྱིད་
པར་འགྱུར་བ་དེ་དག་ཐམས་ཅད་ཕ་མ་ལ་སོགས་པ་སེམས་ཅན་ཐམས་ཅད་
དང༌། ། བདག་གི་དོན་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
ཡོངས་སུ་བསྔོའོ། ། བདག་གིས་བསོད་ནམས་འདི་ཡིས་ཕ་མ་ལ་སོགས་པ་
སེམས་ཅན་མ་རྒྱལ་བ་རྣམས་ནི་བསྒྲལ་ལོ། ། མ་གྲོལ་བ་རྣམས་ནི་དགྲོལ་
ལོ། ། ། དབུགས་མ་ཕྱུང་བ་རྣམས་ནི་དབུགས་དབྱུང་ངོ༌། ། ཡོངས་སུ་མྱ་ངན་
ལས་འདས་པ་རྣམས་ནི་ཡོངས་སུ་མྱ་ངན་ལས་བཟླའོ། མངོན་པར་རྫོགས་
པར་སངས་རྒྱས་པ་ནི། མངོན་པར་རྫོགས་པར་འཚང་རྒྱུ་བར་བགྱིའོ།
སྐྱབས་མ་མཆིས་པ་དང་། གནས་མ་མཆིས་པ་དང་། དཔུང་གཉེན་མཆིས་
པའི་འཇིག་རྟེན་གྱི་སྐྱབས་དང་། གནས་དང༌། དཔུང་གཉེན་དུ་གྱུར་ཅིག
བསོད་ནམས་འདི་ཡིས་ཐམས་ཅད་གཟིགས་པ་ཉིད། ཐོབ་ནས་ཉེ་བའི་དགྲ་
རྣམས་ཕམ་བྱས་ཏེ། ། རྒ་ན་འཆི་བའི་རླབས་ཆེན་འཁྲུགས་པ་ཡི། ། སྲིད་པའི་
མཚོ་ལས་འགྲོ་བ་གདོན་པར་བགྱི། ། དེ་ནས་བདག་སྦྱིན་པ་བརྩོལ་བ་
དང་། ། ཚུལ་ཁྲིམས་བསྲུང་བ་དང་། བཟོད་པ་བསྒོམ་པ་དང༌། བརྩོན་

འགྲུས་རྩོམ་པ་དང༌། བསམ་གཏན་ལ་མཉམ་པར་བཞག་པ་དང༌། ཤེས་
རབ་ལ་རྣམ་པར་སྤྱོད་པ་དང༌། ཐམས་མཁས་པ་ལ་སློབ་པ་ཅི་ཡང་རུང་སྟེ།
དེ་དག་ཐམས་ཅད་སེམས་ཅན་ཐམས་ཅད་ཀྱི་དོན་དང༌། ༼ ཕན་པ་དང༌།
བདེ་བའི་སླད་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་བརྩམས་
ཏེ། འདས་པ་དང་། ། མ་འོངས་པ་དང༌། ད་ལྟར་བྱུང་བའི་བྱང་ཆུབ་
སེམས་དཔའ་སེམས་དཔའ་ཆེན་པོ་སྙིང་རྗེ་ཆེན་པོ་དང་ལྡན་པ། ཐེག་པ་ཆེན་
པོ་ལ་ཡང་དག་པར་ཞུགས་པ། ས་ཆེན་པོ་ལ་གནས་པ་རྣམས་ཀྱི་རྗེས་སུ་
མཐུན་པར་འཇུག་གོ ། འཕགས་པ་དག་བདག་བྱང་ཆུབ་སེམས་དཔའ་
ལགས་ཀྱིས། བྱང་ཆུབ་སེམས་དཔའ་ལགས་པར་གཟུང་དུ་གསོལ། ས་དང་
ཆུ་དང་མེ་དང་རླུང་། རྩི་དང་ནགས་ཀྱི་ཤིང་ལྟ་བུར། ། རྟག་ཏུ་སྲོག་ཆགས་
ཐམས་ཅད་ཀྱིས། ། འདོད་དགུར་དགག་མེད་སྤྱོད་པར་ཤོག ། མཐོང་བ་
དང་ནི་རེག་པ་དང༌། ཐོས་པ་དང་ནི་དྲན་པས་ཀྱང་།
ཐོས་པ་དང་ནི་དྲན་པས་ཀྱང་། བདག་ནི་སེམས་ཅན་
ཐམས་ཅད་ཀྱི། ། ། ནད་རྣམས་གསོ་བར་བགྱིད་གྱུར་ཅིག ། སེམས་ཅན་
ཐམས་ཅད་བདེ་དང་ལྡན་གྱུར་ཅིག ། ངན་འགྲོ་ཐམས་ཅད་རྟག་ཏུ་སྟོངས་
པར་ཤོག ། བྱང་ཆུབ་སེམས་དཔའ་གང་ན་སུ་བཞུགས་པ། དེ་དག་ཀུན་གྱི་
སྨོན་ལམ་གྲུབ་གྱུར་ཅིག ། དེ་སྐད་ལན་གསུམ་བཟླས། ། བསོད་ནམས་བསྔོ་
བའོ།། བྱང་ཆུབ་ཏུ་སེམས་བསྐྱེད་པའི་ཆོ་ག ། སློབ་དཔོན་མཁས་པ་ཆེན་པོ་
འཕགས་པ་ཀླུ་སྒྲུབ་ཀྱི་ཞལ་སྔ་ནས་མཛད་པ་རྫོགས་སོ། ། རྒྱ་གར་གྱི་མཁན་པོ།
སུ་རེནྡྲ་བོ་དྷི་དང༌། ཞུས་ཆེན་གྱི་ལོ་ཙཱ་བ་བནྡེ་ཡེ་ཤེས་སྡེས་བསྒྱུར་ཅིང་ཞུས་ཏེ་
གཏན་ལ་ཕབ་པའོ། ། ། ། །

སེམས་བསྐྱེད་དང་ཡིད་དམ་བླང་བའི་ཆོ་ག
རྒྱ་གར་སྐད་དུ། བོ་དྷི་ཙིཏྟོ་ཞྭ་ད་ས་མ་ད་ན་བི་དྷི། བོད་སྐད་དུ།
བྱང་ཆུབ་ཀྱི་སེམས་བསྐྱེད་པ་དང་ཡི་དམ་བླང་བའི་ཆོ་ག ཐུགས་རྗེ་ཆེན་པོ་ལ་
ཕྱག་འཚལ་ལོ། ། སངས་རྒྱས་ཀུན་གྱི་མེས་པོ་ནི། ། འཇམ་མཆོག་མགོན་ལ་
རབ་བཏུད་ནས། ། ། བྱང་ཆུབ་ཏུ་ནི་སེམས་བསྐྱེད་དང་། ཡི་དམ་གསལ་པོ་བྲི་
བར་བྱ། ། དེ་ལ་དང་པོར་རེ་ཞིག་རིགས་ཀྱི་བུའམ་རིགས་ཀྱི་བུ་མོ་རྟེན་དང་
བསམ་པ་ཕུན་སུམ་ཚོགས་པ་དང་ལྡན་པས། དགེ་བའི་བཤེས་གཉེན་བྱང་
ཆུབ་སེམས་དཔའི་སྡོམ་པ་དང་ལྡན་པའི་ཐད་དུ་སོང་ནས། དཀྱིལ་འཁོར་བྱ་
བ་སྔོན་དུ་བཏང་སྟེ། པུས་མོ་གཡས་པའི་ལྷ་ང་ས་ལ་བཙུགས་ཏེ་ཐལ་མོ་སྦྱར་
ནས། འདི་སྐད་ཅེས་རིགས་ཀྱི་བུ་སྐྱབས་གསུམ་སྔོན་དུ་འགྲོ་བ་ཅན་གྱི་བྱང་
ཆུབ་ཀྱི་སེམས་བདག་ལ་གསོལ་ཅིག་ཅེས་ལན་གསུམ་དུ་གསོལ་བ་གདབ་པར་
བྱའོ། ། དེ་ནས་དགེ་བའི་བཤེས་གཉེན་དེས་ཀྱང་ནུས་པ་དང་ལྟ་བ་བཞིན་དུ་
སྦྱིན་ནོ་ཞེས་ཁས་བླང་ངོ༌། ། དེ་ནས་ས་ཕྱོགས་ཡིད་དུ་འོང་བར་དེ་བཞིན་
གཤེགས་པའི་རིང་བསྲེལ་གྱི་སྙིང་པོ་ཅན་གྱི་མཆོད་རྟེན་ནམ།སངས་རྒྱས་ཀྱི་
སྐུ་གཟུགས་སམ། རི་མོ་བཞུགས་སུ་གསོལ་ཏེ། ཆུ་དྲི་ཞིམ་པས་སྐུ་ཁྲུས་
གསོལ་ལ། གོས་དཀར་པོས་ཕྱིས་ནས་ན་བཟའ་སྣ་ཚོགས་གསོལ་ཏེ། འོག་
ནས་འཆད་པའི་ཆོ་གས་དཀྱིལ་འཁོར་རྣམས་བྱས་ནས་ཇི་ལྟར་རྙེད་པའི་མེ་ཏོག་
ལ་སོགས་པས་ཕྱི་རོལ་གྱི་མཆོད་པ་བྱའོ། ། མེ་ཏོག་བདུག་པ་མར་མེ་དང༌།
དྲི་དང་ལྷ་བཤོས་ཉིད་དང་ནི། ན་བཟའ་དང་ནི་རྒྱན་དང་གདུགས། གར་
དང་རོལ་མོ་གླུ་དབྱངས་ནི། ། ཡིད་འོངས་སངས་རྒྱས་སྤྱོད་ཡུལ་དག ། ནམ་

མཁའི་མཐའ་དག་ཀུན་ཁེབས་པ། ། སངས་རྒྱས་རྣམས་ཀྱི་སྤྱན་སྔར་ནི། །
བློས་སྤྲུལ་ནས་ནི་བདག་འབུལ་ལོ། ། ཞེས་ཡིད་ཀྱི་མཆོད་པས་མཆོད་པར་བྱའོ།
མཆོད་པར་བྱ་བ་དང་། མཆོད་པར་བྱེད་པ་དང་། མཆོད་པ་རྣམས་རང་
བཞིན་གྱིས་དབྱེར་མེད་པར་དམིགས་ཏེ། ཇི་ལྟར་འཇམ་དབྱངས་ལ་སོགས་
པས། ། རྒྱལ་བ་རྣམས་ལ་མཆོད་མཛད་པ། ། དེ་བཞིན་བདག་གིས་དེ་བཞིན་
གཤེགས། ། མགོན་པོ་སྲས་དང་བཅས་རྣམས་མཆོད། ། ཅེས་སྒྲུབ་པས་
མཆོད་པར་བྱའོ། ། དུས་གསུམ་བཞུགས་པའི་སངས་རྒྱས་རྣམས། ། ཆོས་
དང་ཚོགས་ཀྱི་མཆོག་བཅས་པ། ། ཞིང་རྡུལ་ཀུན་གྱི་གྲངས་སྙེད་ཀྱི། ། ལུས་
བཏུད་ནས་ནི་བདག་ཕྱག་འཚལ་ཞེས་ལན་གསུམ་ཕྱག་བྱས་ནས། ། རྒྱལ་དང་
དེ་སྲས་རྣམས་ལ་བདག་གིས་ནི། ། བདག་གིས་ལུས་ཀུན་རྣམ་པ་ཀུན་ཏུ་
འབུལ། ། སེམས་དཔའ་མཆོག་རྣམས་བདག་ནི་ཡོངས་བཞེས་ཤིག ། གུས་
པས་ཁྱོད་ཀྱི་འབངས་སུ་མཆི་བར་གྱི། ། ཞེས་བྱ་བ་འདིས་བདག་གིས་ལུས་
སངས་རྒྱས་རྣམས་ལ་དབུལ་བར་བྱའོ། ། དེའི་རྗེས་ལ་ཐོག་མ་མེད་ལྡན་འཁོར་
བ་ནས། ། ཚེ་རབས་འདིའམ་གཞན་དག་ཏུའང༌། ། བདག་གིས་མ་འཚལ་
སྡིག་བགྱིས་པའམ། ། བགྱིད་དུ་སྩལ་བ་ཉིད་དང་ནི། ། གཏི་མུག་འཁྲུལ་བས་
བདག་ནོན་ཏེ། ། རྗེས་སུ་ཡི་རང་གང་བགྱིས་པ། ། དེ་ནི་འགྱོད་པས་ཤིན་ཏུ་
ཡང་། ། འགྱོད་པར་བགྱིས་ཏེ་བདག་ཆགས་ཀྱིས། ། འདྲེས་པ་རྣམས་ཀྱིས་
ཉེས་པ་ལ། ། ། ཉེས་པ་ལགས་པར་གཟུང་དུ་གསོལ། ། འདི་ནི་བཟང་པོ་མ་
ལགས་པས། ། མགོན་པོ་སྨན་ཆད་བདག་མི་བགྱིད། ། ཅེས་ཉེས་པ་ཐམས་
ཅད་བཤགས་པ་བྱས་ནས། ཟག་བཅས་ཟག་པ་མེད་པ་ཡི། ། དགེ་ལ་དགའ་
བས་ཡི་རང་ངོ་། ། ཆོས་ཀྱི་འཁོར་ལོ་བསྐོར་སླད་དུ། ། སངས་རྒྱས་རྣམས་ལ་
བདག་བསྐུལ་ལོ། ། རྒྱལ་བ་མྱ་ངན་འདའ་བཞེད་རྣམས། ། བསྐལ་པ་མཐའ་
ཡས་བཞུགས་སུ་གསོལ། ། བདག་གིས་ཀུན་ལ་བལྟོས་མེད་པར། ། རྫོགས་

པའི་བྱང་ཆུབ་མཆོག་ཏུ་བསྔོའོ། ། ཞེས་བརྗོད་པས་བསོད་ནམས་རྗེས་སུ་ཡིད་
རང་བ་དང་། ། ། སངས་རྒྱས་ལ་བསྐུལ་བ་དང༌། གསོལ་བ་གདབ་པ་དང་།
ཡོངས་སུ་བསྔོ་བ་བྱས་ནས། ། དཀོན་མཆོག་གསུམ་ལ་སྐྱབས་སུ་འགྲོ་བ་སྦྱིན་
ནོ། ། དེ་ལ་རང་ལ་མངོན་དུ་ཕྱོགས་ཤིང་ཙོག་ཙོག་པུར་འདུག་སྟེ། ཐལ་མོ་
སྦྱར་ནས་གནས་པ་ལ་རིགས་ཀྱི་བུ་ཁྱོད་ཀྱིས་འདི་སྐད་ཅེས་བརྗོད་ཅིག་ཅེས་སྨྲར་
བཞུག་སྟེ། ྋ ཕྱོགས་བཅུ་ན་བཞུགས་པའི་སངས་རྒྱས་བཅོམ་ལྡན་འདས་རྣམས་
དང༌། བྱང་ཆུབ་སེམས་དཔའ་ཐུགས་རྗེ་ཆེན་པོ་ཅན་རྣམས་ཀྱང་བདག་ལ་
དགོངས་སུ་གསོལ། །སློབ་དཔོན་དགོངས་སུ་གསོལ། བདག་མིང་འདི་ཞེས་
བགྱི་བ་སངས་རྒྱས་ལ་སོགས་པ་ལ་མཆོད་པ་ལ་སོགས་པ་བགྱིས་པས།། བྱང་
ཆུབ་ཀྱི་སྙིང་པོར་མཆིས་ཀྱི་བར། །སངས་རྒྱས་ལ་ནི་སྐྱབས་སུ་མཆི།
དང་བྱང་ཆུབ་སེམས་དཔའ་ཡི། ། ཚོགས་ལའང་དེ་བཞིན་སྐྱབས་སུ་མཆི། །
ཞེས་ལན་གསུམ་བརྗོད་པར་བྱའོ། ། དེའི་རྗེས་ལ་ལུས་དང་དེ་བཞིན་ལོངས་
སྤྱོད་དང༌། དུས་གསུམ་གྱི་ནི་དགེ་བ་རྣམས། ། སེམས་ཅན་དོན་གྲུབ་བྱ་བའི་
ཕྱིར། ། བལྟོས་པ་མེད་པར་གཏོང་བར་བགྱི།། ས་སོགས་འབྱུང་བ་ཆེན་པོ་
དང༌། ། ནམ་མཁའ་བཞིན་དུ་རྟག་པར་ཡང་། ། སེམས་ཅན་དཔག་ཏུ་མེད་
པ་ཡི། ། རྣམ་མང་ཉེར་འཚོའི་གཞིར་ཡང་ཤོག ། དེ་བཞིན་ནམ་མཁའི་
མཐས་གཏུགས་པའི། ། སེམས་ཅན་ཁམས་ནི་རྣམ་ཀུན་ཏུ། ། ཐམས་ཅད་མྱ་
ངན་འདས་བར་དུ། ། བདག་ནི་ཉེར་འཚོའི་གཞིར་ཡང་ཤོག ། མགོན་པོའི་
སྤྱན་སྔར་རྫོགས་པ་ཡི། ། བྱང་ཆུབ་ཏུ་ནི་སེམས་བསྐྱེད་དེ། ། སེམས་ཅན་དེ་
དག་ཐམས་ཅད་ཀུན། ། སངས་རྒྱས་བདེ་ལ་མགྲོན་དུ་འབོད། ། ཅེས་སྨོན་
པའི་མཚན་ཉིད་མངོན་དུ་བྱའོ། ། དེ་ནས་ཇི་ལྟར་སྔོན་གྱི་བདེ་གཤེགས་ཀྱི། །
བྱང་ཆུབ་ཐུགས་ནི་བསྐྱེད་པ་དང༌། ། དེ་དག་བྱང་ཆུབ་ཐུགས་བསྲུང་ལ། །
དུས་ཀུན་ཏུ་ནི་གནས་པ་ལྟར། ། དེ་བཞིན་འགྲོ་ལ་ཕན་དོན་དུ། 1བདག་གིས་

བྱང་ཆུབ་སེམས་བསྐྱེད་ཅིང་། ། དེ་བཞིན་དུ་ནི་དུས་ཀུན་དུ། ། བདག་གིས་
དེ་ནི་བསྲུང་བར་བགྱི།། ཞེས་ལན་གསུམ་གྱི་བར་དུ།། སྨོན་པ་དང་འཇུག་
པའི་སེམས་གཟུང་བར་བྱའོ། ། དེ་ནས་གལ་ཏེ་བྱང་ཆུབ་སེམས་དཔའི་སྡོམ་པ་
གཟུང་བ་ལ་མོས་པ་བརྟན་པོ་ཡོད་ན་དེའི་ཚེ་སྡོམ་པ་སྦྱིན་ནོ། ། ཇི་ལྟར་སྔོན་གྱི་
བདེ་གཤེགས་ཀྱིས། ། བྱང་ཆུབ་སེམས་དཔའི་བསླབ་བཟུང་སྟེ། ། དེ་དག་
བྱང་སེམས་བསླབ་པ་ལ། ། རིམ་པ་བཞིན་དུ་གནས་པ་ལྟར། ། དེ་བཞིན་འགྲོ་
ལ་ཕན་དོན་དུ།། བྱང་ཆུབ་སྡོམ་པ་གཟུང་བགྱི་ཞིང་། ། ། དེ་བཞིན་བསླབ་པ་
དེ་དག་ལ། ། རིམ་པ་བཞིན་དུ་གནས་པར་བགྱི། ། ཞེས་ལན་གསུམ་བརྗོད་
པས་སྡོམ་པ་སྦྱིན་ནོ། ། ལྟུང་བ་དང་ལྟུང་བ་མེད་པའི་གཟུགས་བརྙན་ཡང་
སྐབས་ཇི་ལྟ་བ་བཞིན་དུ་དེ་དག་དགེ་བའི་བཤེས་གཉེན་གྱིས་བསྟན་པར་
བྱའོ། ། དེ་ནས་ལངས་ཏེ་དཀོན་མཆོག་གསུམ་ལ་ཕྱག་འཚལ་ནས། ། དགེ་
བའི་བཤེས་གཉེན་གྱི་ཞབས་གཉིས་ལ་གཏུགས་ཏེ་ནུས་པ་ཇི་ལྟ་བ་བཞིན་དུ་ཡོན་
ཕུལ་ནས། ། དེ་རིང་བདག་ཚེ་འབྲས་བུ་ཡོད།། མི་ཡི་སྲིད་པ་ལེགས་པར་
ཐོབ། ། དེ་རིང་སངས་རྒྱས་རིགས་སུ་སྐྱེས། ། སངས་རྒྱས་སྲས་སུ་བདག་གྱུར་
ཏོ། ། སྐྱོན་མེད་བཙུན་པའི་རིགས་འདི་ལ། ། ཇི་ལྟར་རྙོག་པར་མི་འགྱུར་
བར། ། དེ་བཞིན་དེ་ནི་རང་རིགས་དང་། ། མཐུན་པའི་ལས་ནི་བདག་གིས་
བྱ། ། ཞེས་བྱ་བས་མཇུག་རྒྱུས་པར་བྱའོ། ། རྣམ་པ་དེ་ལྟ་བུའི་དགེ་བའི་
བཤེས་གཉེན་མེད་ན་ནི་སངས་རྒྱས་དང་བྱང་ཆུབ་སེམས་དཔའི་སྤྱན་སྔར་བྱའོ་
ཞེས་བྱ་བ་ནི། དཀོན་མཆོག་གསུམ་ལ་སྐྱབས་སུ་འགྲོ་བ་སྔོན་དུ་སོང་བ་ཅན་
གྱི་བྱང་ཆུབ་སེམས་དཔའི་སྡོམ་པ་གཟུང་བའི་ཆོ་གའོ། ། དེ་ལྟར་བྱང་ཆུབ་ཀྱི་
སེམས་དང་སྡོམ་པ་གཟུང་བའི་བྱང་ཆུབ་སེམས་དཔའི་ཚོགས་གཉིས་པོ་སྤྱོད་
པས་ཡོངས་སུ་རྫོགས་པར་བྱེད་པ་དེས་ན་སྤྱོད་པ་ལ་མངོན་པར་སྦྱར་བར་
བྱའོ། ། དེ་ཡང་རྣམ་པ་གསུམ་སྟེ། ལས་དང་པོ་པ་ལ་ནི་སྡོམ་པའི་ཚུལ་

ཁྲིམས་གཙོ་བོ་ཡིན་པའི་ཕྱིར་ན་ཡི་དམ་གྱི་སྤྱོད་པའོ།། མོས་པ་སྤྱོད་པའི་སྤྱོད་
པ་ཅན་ལ་ནི་དགེ་བ་ཆོས་སྡུད་པའི་ཚུལ་ཁྲིམས་གཙོ་བོ་ཡིན་པའི་ཕྱིར་ན་ཏིང་ངེ་
འཛིན་གྱི་སྤྱོད་པའོ། ། ས་ལ་བཞུགས་པ་ལ་ནི་སེམས་ཅན་གྱི་དོན་བྱ་བ་ཉིད་
གཙོ་བོ་ཡིན་པའི་ཕྱིར་ན།། སེམས་ཅན་སྟེན་པའི་སྤྱོད་པའོ། ། དེ་ལ་ལས་དང་
པོ་པའི་ཡི་དམ་གྱི་སྤྱོད་པ་བརྗོད་དོ། ། ནང་པར་ལངས་ཏེ། ། ཨོཾ་བ་ཀྲྀ་ཏྲེ་བ་རི་
ཤུད་དྷ་སརྦ་དྷ་རྨ༔ པྲ་ཀྲྀ་ཏེ་པ་རི་ཤུད་དྷོཉཧཾ། ཞེས་པའི་སྔགས་ཀྱིས་བྱིན་
གྱིས་བརླབས་ཤིང་ཡོངས་སུ་བརྟགས་པའི་ཆུས་གདོང་ལ་སོགས་པ་དག་པར་བྱ་
ཞིང་ཀུན་ཏུ་སྤྱོད་པ་གཙང་བས་ས་ཕྱོགས་ཡིད་སུ་འོང་བར་སངས་རྒྱས་དང་བྱང་
ཆུབ་སེམས་དཔའི་སྐུ་གཟུགས་སམ། ། རིང་བསྲེལ་དང་བཅས་པའི་མཆོད་
རྟེན་ནམ། ཐ་ག་དགྲམ་ཞིང་བར་སྣང་ལ་ཡང་ཕྱོགས་དུས་ཀུན་ན་བཞུགས་
པའི་སངས་རྒྱས་དང་བྱང་ཆུབ་སེམས་དཔའ་རྣམས་ཡིད་ཀྱི་དམིགས་ཏེ། ཨོཾ་
ཨ་མ་ལེ། བི་མ་ལེ། ནི་རྨ་ལེ། སཱ་གྷཱ་བ་ཤུད་དྷ སཱཧཱ་ཞེས་བརྗོད་ལ། ཆུ་
དྲི་ཞིམ་པོས་སྐུ་ཁྲུས་གསོལ་ཏེ། གོས་དཀར་པོས་ཕྱིས་ནས། ཇི་ལྟར་རྙེད་
པའི་གོས་དང་རྒྱན་རྣམས་སྔགས་འདིས་དབུལ་ལོ། ། ཨོཾ་ཨ་བཛྲ་ཕཊ་ཧཱུྃ། ཨོཾ་
ཨོཾ་བཛྲ་ཨ་ལཾ་ཀ་རེ་ཧཱུཾ། དེ་ནས་མདུན་དུ་མངོན་པར་ཕྱོགས་ཏེ་བསྡད་ལ་ༀ་
བཛྲ་བྷུ་མི་ཧཱུྃ་ཞེས་བྱ་བས་བྱིན་གྱིས་བརླབས་པའི་སའི་ཆར། །ཨོཾ་བཛྲ་ཨུ་ད་ཀ་
ཧཱུྃ་ཞེས་བྱ་བས་བྱིན་གྱིས་བརླབས་པའི་ལྕི་བ་དང༌། ཆུས་ཀུན་ཏུ་བཟང་པོའི་
དཀྱིལ་འཁོར་ཉེ་བར་བྱུགས་ལ། ཨོཾ་བཛྲ་ར་ཁེ་ཧཱུྃ་ཞེས་བྱ་བས་དཀྱིལ་འཁོར་
བཏང་ནས་ལག་པ་བཀྲུའོ། ། དེ་ནས་དབུས་ནས་བརྩམས་ཏེ། དབུས་ཉིད་
ཀྱི་མཐར་ཐུག་པར་མེ་ཏོག་སྔགས་འདིས་དགྲམ་མོ། ། ཨོཾ་ཧཾ་མ་ཧཱ་མེ་ར་བེ་སྭཱཧཱ།
དབུས་སུའོ།། ། ཤར་དང་ལྷོ་དང་བྱང་དང་ནུབ་རྣམས་སུ་ནི། ཨོཾ་ཡཾ་པཱུརྦ་
བ་དེ་ཧཱ་ཡ་སཱཧཱ། ཨོཾ་རཾ་ཛཾ་བུ་དཱི་པཱ་ཡ་སྭཱཧཱ། ཨོཾ་ལཾ་ཨུཏྟ་ར་ཀུ་ར་བེ་སྭཱཧཱ། ཨོཾ་
བོ་ཨ་པ་ར་གོ་དཱ་ན་ཡེ་སྭཱཧཱ། མེ་དང་བདེན་བྲལ་དང་དབང་ལྡན་དང་རླུང་གི་

ཕྱོགས་དག་ཏུ་ནི། ཨོཾ་ཡ་༔ ཨུ་པ་དཱི་པ་ཡ་སྭཱཧཱ། ཨོཾ་ར ཨུ་པ་དཱི་པཱ་ཡ་སཱཧཱ།
མོ་ལ༔ ཨུ་པ་དཱི་པཱ་ཡ་སྭཱཧཱ། ཨོཾ་བ༔ ཨུ་པ་དི་པཱ་ཡ་སཱཧཱ། བར་གྱི་ཤར་དང་ལྷོ་
དང་བྱང་དང་ནུབ་རྣམས་སུ་ནི། ཨོཾ་ཡ་ག་ཛ་རཉྫ་ཡ་སཱཧཱ། ཨོ་ར་པུ་རུ་ཥ་
རནྣཱ་ཡ་སཱཧཱ། ཨོཾ་ལ་སི་རཏྟཱ་ཡ་སཱཧཱ། ཨོཾ་བ་ཨ་ཤཱ་རབྷཱ་ཡ་སཱཧཱ། མེ་དང་
བདེན་བྲལ་དང་དབང་ལྡན་དང་རླུང་རྣམས་སུ་ནི། ཨོཾ་ཡ་ཁརྒ་རནྡྲ་ཡ་སྭཱཧཱ།
མོ་ར་མ་ཎི་རཏྟཱ་ཡ་སྭཱཧཱ། ཨོཾ་ལ་མ་ཧཱ་ནི་དྷི་ནཱ་ཡ་སྭཱཧཱ། ཨོཾ་བ་ཙ་ཀྲ་རཏྟཱ་ཡ་
སྭཱཧཱ། ཨོཾ་ཧཾ་ཨ་དྷོ་མེ་ན་བེ་སྭཱཧཱ་ཞེས་བྱ་བས་ཡང་དབུས་སུ་གཞག་ལ་དབུལ་
བར་བྱའོ། ། དེ་ནས་ཨོཾ་བཛྲ་པུཥྛ་ཧཱུྃ། ཨོཾ་བཛྲ་དྷུ་པེ་ཧཱུྃ། ཨོཾ་བཛྲ་དཱི་པེ་ཧཱུྃ།
ཨོཾ་བཛྲ་གནྡྷེ་ཧཱུྃ། ཨོཾ་བཛྲ་ནི་བི་དྱ་ཧཱུྃ་ཞེས་བྱ་བས་ཇི་ལྟར་རྙེད་པའི་མེ་ཏོག་
དང༌། བདུག་པ་དང་། མར་མེ་དང་། དྲི་དང་། ལྷ་བཤོས་དག་དབུལ་
བར་བྱའོ། ། དེ་ནས་རྒྱལ་བ་གང་ཟག་བླ་མེད་པའི། ། སངས་རྒྱས་རྣམས་ནི་
ཐམས་ཅད་དང་། རྫོགས་པའི་སངས་རྒྱས་གྲགས་ལྡན་པ། ། ཀུན་གྱི་སྐུ་ལ་
ཕྱག་འཚལ་ལོ། ། རྫོགས་སངས་གང་དུ་བལྟམས་པ་དང་། ། གང་དུ་བྱང་ཆུབ་
ལ་རེག་དང་། ། ཞི་བའི་འཁོར་ལོ་བསྐོར་བ་དང༌། ། ཟག་མེད་མྱ་ངན་འདས་
པ་དང༌། ། བདེ་གཤེགས་གང་དུ་བཞུགས་པ་དང༌། ། འཆག་པ་དང༌ ནི་
བཞེངས་པ་དང༌། ། སེང་གེ་ལྟ་བུར་གཟིམས་པ་ཡི། ། གནས་དེ་ལ་ནི་བདག་
ཕྱག་འཚལ། ། སྟེང་དང་བར་དང་འོག་དག་དང་། ཕྱོགས་དང་ཕྱོགས་
མཚམས་རྣམས་སུ་ཡང་། ། སྐུར་བཅས་སྐུ་ནི་མེད་པ་ཡི། ། མཆོད་རྟེན་ལ་ནི་
བདག་ཕྱག་འཚལ། ། ཞེས་བྱ་བས་ལན་གསུམ་དུ་ཕྱག་བྱས་ལ་འདུག་སྟེ།
རྟེན་གྱི་སྟོབས་ལ་སོགས་པ་རྫོགས་པར་བྱ་བའི་དོན་དུ་ཕུང་པོ་གསུམ་པ་གདོན་
པར་བྱའོ། ། སངས་རྒྱས་རྗེས་སུ་དྲན་པ་ཡང་རྗེས་སུ་དྲན་པར་བྱའོ། ། དེ་
ནས་བར་སྣང་ལ་རང་གི་གཞི་བདག་དང༌། ། འཇིག་རྟེན་སྐྱོང་བ་རྣམས་ཡིད་
ཀྱི་དམིགས་ཏེ། ཨོཾ་ཨཱ༔ ཧཱུྃ་ཞེས་བྱ་བས་ལན་གསུམ་བྱིན་གྱིས་བརླབས་པས་

བདུད་རྩིར་གྱུར་པར་བསམས་ཏེ། ། ཡིད་ཀྱིས་དེ་དག་ཉིད་ལ་བྱིན་ནས། ། ཨོཾ་
ཨ་ཀཱ་རོ་མུ་ཁཾ་སརྦ་དྷ་རྨ་ཎཾ་ཨདྱ་ནུཏྤནྣ་ཏྭཱཏ་ཨོཾ་ཨཱཿ ཧཱུྃ་ཕཊ་སྭཱཧཱ་ཞེས་བརྗོད་པས་
བདུད་རྩི་དེས་ཚིམ་པ་རྣམས་རང་གི་གནས་སུ་སོང་བར་བལྟའོ། ། དེ་ནས་ཐེག་
པ་ཆེན་པོའི་མདོ་ལྔ་དང༌། ། དེ་དང་རྗེས་སུ་མཐུན་པ་དག་ལས་མདོ་གང་ཡང་
རུང་བ་ཅི་ནུས་ཀྱིས་བཏོན་ནས། ། སྡུག་བསྔལ་བ་དང་མགོན་མེད་པ་དག་ལ་
གོས་དང་ཟས་ལ་སོགས་པ་ཐ་ན་ཁམ་ཅིག་ཙམ་ཚུན་ཆད་བྱིན་ལ། ། འཁོར་
གསུམ་ཡོངས་སུ་དག་པས་ཕ་རོལ་ཏུ་ཕྱིན་པ་རྣམས་ཡང་དག་པར་བསྡུས་ནས་
སྨོན་ལམ་འདི་སྐད་ཅེས་གདབ་པོ། ། ཕྱོགས་བཅུ་ནམ་མཁའ་མཐའི་གཏུགས་
པས། ། སེམས་ཅན་ཀུན་གྱི་དོན་བསྒྲུབ་ཕྱིར། ། ཇི་ལྟར་འཇམ་དབྱངས་སྤྱོད་
མཛད་པ། ། བདག་གི་སྤྱོད་པའང་དེ་འདྲར་ཤོག། ཇི་སྲིད་ནམ་མཁའ་
གནས་པ་དང༌། ། འགྲོ་བ་ཇི་སྲིད་གནས་ཀྱི་བར། ། དེ་སྲིད་འགྲོ་བའི་སྡུག་
བསྔལ་ནི། ། འཇོམས་པ་བདག་ཀྱང་གནས་པར་ཤོག ། བསོད་ནམས་འདི་
ཡི་ཐམས་ཅད་གཟིགས་པ་ཉིད། ། ཐོབ་ནས་ཉེས་པའི་དགྲ་རྣམས་ཕམ་བྱས་
ཏེ། །རྒ་ནད་འཆི་བའི་དཔའ་ཀློང་འཁྲུགས་པ་ཡི། ། སྲིད་པའི་མཚོ་ལས་འགྲོ་
བ་འདོན་པར་ཤོག དེ་ནས་ཨོཾ་བཛྲ་མུ༔ ཞེས་བྱ་བས་དཀྱིལ་འཁོར་གཤེགས་སུ་
གསོལ་ཏེ། དེ་ནས་བྱང་ཆུབ་ཀྱི་སེམས་དང་། བསླབ་པ་སྔོན་དུ་བཏང་ནས་
ཇི་ལྟར་བདེ་བར་གནས་པར་བྱའོ། ། ཟན་ཟ་བའི་དུས་སུ་ནི་སྔར་བཤད་པའི་
ཆོ་གས་གཏོར་མ་བྱའོ། ། ཨོ་ཧ་རི་ཏེ་མ་ཧཱ་ཡཀྵི་ཎི་ཨི་དཾ་པ་ལི་གྲིཉྩ་གྲིཉྩ་ཀླུ་ཞེས་བྱ་
བས་འཕྲོག་མ་ལ་ཟན་ཆངས་གཉིས་སྦྱིན་ནོ། ། ཨོ་ཨ་གྲ་པི སྣུཨ་ཤིཤྩ ཨཱི་ཞེས་བྱ་
བས་ཐོག་མར་ཟ་བ་རྣམས་ལ་ཟན་ཆངས་གཅིག་བྱིན་ལ་རན་པ་ཚོད་ཟིན་པར་
ཟོས་ནས་ཨོཾ་ཨུཙྪིཥཱ་པཎྜི་ཨ་ཤི་བྷུ༔ སཱཧཱ། ཞེས་བྱ་བས་ལྷག་མ་ཟ་བ་རྣམས་ལ་
ལྷག་མ་བྱིན་པར་བྱའོ། ། གལ་ཏེ་ནུས་པ་ཡོད་ན་ཉི་མ་ཕྱེད་དང་དགོང་ཀའི་
ཐུན་དག་ལ་ཡང་དེ་བཞིན་དུ་བྱའོ། ། ནུས་པ་མེད་པས་ནི་སྔར་ཇི་སྐད་བརྗོད་

པའི་ཆོ་གས་དཀྱིལ་འཁོར་སྐྱོང་ནུས་བྱས་ལ། མཆོད་པ་དང་ཕྱག་བཙལ་བར་
ཡང་བྱས་ནས་ཕུང་པོ་གསུམ་པ་བཏོན་ཏེ་སྨོན་ལམ་གདབ་བོ། ། དེ་ནི་ཡི་དམ་
ལེན་པའི་ཆོ་གའོ། ། ཏིང་ངེ་འཛིན་དང་སེམས་ཅན་མགུ་བར་བྱ་བའི་ཆོ་ག་ནི་
མདོ་སྡེ་དང༌། བྱང་ཆུབ་སྤྱོད་འཇུག་དང་། བསླབ་པ་ཀུན་ལས་བཏུས་པ་ལ་
སོགས་པ་ལས་ཤེས་པར་བྱའོ། ། བྱང་ཆུབ་སེམས་དཔའ་དང་ཡི་དམ་གྱི། ། ཆོ་
ག་བདག་གིས་བྱ་བ་ལས། ། དགེ་བ་ཐོབ་པ་གང་ཡིན་དེས། ། འགྲོ་བས་བྱང་
ཆུབ་བསྟེན་པར་ཤོག །བྱང་ཆུབ་ཀྱི་སེམས་བསྐྱེད་པ་དང་ཡི་དམ་བླང་བའི་ཆོ་
ག་སློབ་དཔོན་མཁས་པ་ཆེན་པོ་བྱང་ཆུབ་སེམས་དཔའ་དགྲ་ལས་རྣམ་པར་རྒྱལ་
བས་མཛད་པ་རྫོགས་སོ།
རྒྱ་གར་གྱི་མཁན་པོ་ཆེན་པོ་སུ་མ་ཏི་ཀཱིརྟི་དང༌། ཞུ་ཆེན་གྱི་ལོ་ཙཱ་བ་དགེ་
སློང་བློ་ལྡན་ཤེས་རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །། །

ལས་དང་པོ་བའི་ས་སྦྱང་བ།
་རྒྱ་གར་སྐད་དུ། ཨཱ་དི་ཀརྨི་བྷཱུ་མི་ཀ་རི་པ་རི། བོད་སྐད་དུ།
དང་པོ་པའི་ས་སྦྱང་བ། སངས་རྒྱས་ལ་ཕྱག་འཚལ་ལོ། ། ཉི་མ་ལྟ་བུར་གཟི་
ལྡན་སྐུ། ། སངས་རྒྱས་ཞབས་ལ་ཕྱག་འཚལ་ཏེ། ། ལས་ནི་དང་པོ་པ་ཡིས་
སྦྱང་བ་འདིར་ནི་བཤད་པར་བྱ། ལམ་མ་སྦྱངས་པའི་ཉེས་པ་དང་། ། ལམ་
གྱི་སྦྱང་བ་གང་ཞེ་ན། ། ལམ་མ་སྦྱངས་པའི་སྐྱེ་བོ་དག ། བྱེས་བགྲོད་ངལ་
དུབ་ཚ་གྲང་དང་། ། ལྕི་དང་རྩུབ་དང་སྐྱོ་བ་དང༌། ། བཀྲེས་སྐོམ་གདུངས་
ཤིང་བརྙས་པ་དང་། ། འཇིགས་དང་ཡི་མུག་ཉམས་སུ་མྱོང་། ། མྱ་ངན་
འཚེར་འགྲིབ་བཅས་པ་དག ། ཁ་ཅིག་སྤྱིའུ་ཚུགས་དམྱལ་བ་དང་། ། དུད་
འགྲོ་ཡི་དྭགས་རྣམས་སུ་སྟེན། ། ནོར་དང་བཟའ་བཏུང་གྲོགས་པ་དག །
འདོད་པས་བྱེས་བགྲོད་སྡུག་བསྔལ་ཅན། ། རེ་བ་འབྲས་བུ་མེད་པ་དང༌།
སྡུག་དང་བྲལ་དང་མི་སྡུག་ཕྲད། ། མི་བཟད་ན་རྒས་འཇོམས་བཞིན་དུ། །
འཆི་བདག་དྲུང་དུ་མྱུར་འགྲོ་བ། ། མ་ཚོར་ག་ཞར་བཅས་ཤིང་རྩེ། ། ཚེ་ནི་
དོན་མེད་མྱུར་དུ་འདའ། །ཡང་དང་ཡང་དུ་སྐྱེ་བ་ཡི། ། འཁོར་བའི་ཉེས་པ་
གྲངས་མེད་བསྟེན། ། ཀྱི་ཧུད་ལམ་ལས་ཉམས་པ་ཡི། ། སྐྱེ་བོ་དག་ནི་ཉམ་
ངར་གནས། ། མི་བཟད་མྱ་ངན་འབྲོག་དགོན་དུ། ། ལམ་གོལ་གྱུར་པ་དག་
དང་མཚུངས། ། མིག་ལྡན་ལམ་ལོག་འགྲོ་བ་ལྟར། ། ལམ་ལས་ཉམས་པའི་སྐྱེ་
བོ་སྨད། ། དེ་ལ་ལམ་སྦྱང་བ་གང་ཞེ་ན། འདིར་ལས་དང་པོ་པའི་ས་ནི་ལམ་
གྱི་དང་པོ་སྟེ། དེ་སྦྱང་བ་ནི་དབྱེ་བ་རྣམ་པ་དུ་མ་དང་ལྡན་པའི་དཀོན་མཆོག་
གསུམ་ལེགས་པར་ཤེས་ནས་ཕྱག་འཚལ་བ་དང། རྒྱ་ཆེར་མཆོད་པ་དང་ཡོན་

ཏན་བརྗོད་པས་བསྟོད་པ་དང༌། སྙིང་ཐག་པ་ནས་སྐྱབས་སུ་འགྲོ་བ་དང་།།
རྗེས་སུ་དྲན་པ་བསྒོམས་པས་བསླབ་པ་ལ་སློབ་པས་སྐྱབས་ཕུན་སུམ་ཚོགས་པ་
ཡིན། ། མི་དགེ་བ་བཅུའི་ཉེས་པ་ཤེས་པ་དང་། དགེ་བ་བཅུའི་ཡོན་ཏན་
ཤེས་པ་དང་། ། དགེ་བ་བཅུའི་སྡོམ་པ་ལེན་པ་དང་། བླངས་པ་སླར་མི་
གཏོང་བ་དང༌། ལན་འགའ་ཉམས་ན་ཡང་ཆོས་བཞིན་དུ་སླར་འཆོས་པས་
སྡོམ་པ་ལ་གནས་པ་ཡིན། ། བྱང་ཆུབ་ཀྱི་སེམས་ཀྱི་ཕན་ཡོན་ལེགས་པར་ཤེས་
པ་དང༌། དེ་སྐྱེ་བའི་རྒྱུ་ལ་གནས་པ་དང་། སེམས་དེ་ཡང་དགེ་བར་བསྐྱེད་
པ་དང༌། བསྐྱེད་པའི་མི་མཐུན་པའི་ཕྱོགས་རིང་དུ་སྤོང་བ་དང་། སེམས་དེ་
འཕེལ་ཞིང་མི་བརྗེད་པའི་ཆོས་ལ་གནས་པས་བྱང་ཆུབ་ཀྱི་སེམས་ལ་གནས་པ་
ཡིན་པས་དེ་ལྟར་ཆོས་རྣམ་པ་གསུམ་ལ་རྣམ་པ་བཅོ་ལྔར་ཕྱེ་བ་འདི་ནི།
འདིར་ས་སྦྱང་བའི་གཞི་དང་། རྟེན་དང་གནས་ཤེས་བྱ་བའོ། ། དེ་གཞི་དེ་
ལྟ་བུ་ལ་བརྟེན་ནས་ལམ་གྱི་དངོས་གཞི་གང༌། ཇི་ལྟར་སྦྱང་ཞེ་ན། གཞི་དེ་
དག་ལ་ལེགས་པར་གནས་པས་འཇུག་པ་བྱང་ཆུབ་ཀྱི་སེམས་བླང་བ་བྱས་ནས།
ཇི་ལྟར་བླངས་པའི་སྡོམ་པ་ལས་མི་འདའ་བར་བྱམས་པ་ཚད་མེད་པ་བསྒོམ་པ་
དང་། དྲན་པ་ཉེ་བར་གཞག་པ་བཞི་བསྒོམ་ཞིང༌། ཡང་དག་པར་སྤོང་བ་
བཞི་ལ་གནས་པར་བྱ་སྟེ། འདི་ནི་ལས་དང་པོ་པའི་སའི་དངོས་གཞི་ཡིད་ལ་
བྱས་པས་རིམ་གྱིས་འཕགས་པའི་བདེན་པ་ལ་འཇུག་པར་བྱའོ། ། དེ་ཡང་དྲན་
པ་ཉེ་བར་གཞག་པ་དང༌། ཡང་དག་པར་སྤོང་བ་བཞི་གྲུབ་ནས་ཏིང་ངེ་
འཛིན་གྱི་ངོ་བོ་རྫུ་འཕྲུལ་གྱི་རྐང་པ་བཞི་ལ་གནས་པ་ནས་དེ་ཉིད་ཀྱི་ཁྱད་པར་
ཐར་པའི་ཆ་དང་མཐུན་པའི་དགེ་བའི་རྩ་བ་བསྐྱེད་པ་ཡིན་ཏེ། །བདག་དང་
གཞན་གྱི་འབྱོར་པ་དང༌། ། འདུན་དང་ཚུལ་ཁྲིམས་དབང་པོ་དང་། ། དེ་
བཞིན་ཟས་དང་མི་ཉལ་དང་། ། ཤེས་བཞིན་དུ་ནི་སྤྱོད་པ་དང་། ། དེ་བཞིན་
དགེ་བའི་བཤེས་གཉེན་དང༌། ། དམ་ཆོས་ཉན་དང་སེམས་པ་དང༌

ཆད་མེད་དང་གཏོང་བ་དང་། དགེ་སྦྱོང་རྒྱན་ནི་ཐ་མ་ཡིན། ། དད་ལྡན་
གཡོ་མེད་ནད་ཉུང་དང་། ། བརྩོན་འགྲུས་ཤེས་རབ་འདོད་ཆུང་དང༌། ། ཆོག་
ཤེས་གསོ་སླ་དགང་སླ་དང་། ། སྦྱངས་དང་མཛེས་དང་དྲོད་རིག་དང༌། །
སྐྱེས་བུ་དམ་ཆོས་མཁས་རྟགས་དང་། ། བཟོད་དང་དེས་དང་གྱ་ནོམ་པའོ། །
ཞེས་བྱ་བའི་ཡོན་ཏན་དང་ལྡན་ལ། ། དེ་ལས་གཞན་པ་ཐེག་པ་ཆེན་པོའི་
ཚོགས་ལམ་གྱི་ཁྱད་པར་ལུས་ལ་དབང་བ་ལ་སོགས་པ་དང་། །སྙིང་རྗེ་ཆེན་
པོའི་སྒོ་མངོན་དུ་གྱུར་པས་སྡུག་བསྔལ་བ་མཐོང་བ་ན་རང་དབང་མེད་པར་མཆི་
མའི་རྒྱུན་འབབ་པ་ལ་སོགས་པ་འབྱུང་ངོ༌། ། དེ་ལྟར་བྱང་ཆུབ་སེམས་
དཔའི་སྡོམ་པ་དང་། ། བྱམས་པའི་ཏིང་ངེ་འཛིན་དང་། ། དྲན་པ་ཉེ་བར་
གཞག་པ་དང་། ། ཡང་དག་པར་སྦྱོང་བ་དང་། རྫུ་འཕྲུལ་གྱི་རྐང་པ་བཞི་པོ་
སྔ་མའི་རྟེན་དང་བཅས་པ་འདི་ནི་ཚོགས་ཀྱི་ལམ་དང༌། ལས་དང་པོ་པའི་ས་
དང་། དད་པའི་ས་ཞེས་བྱའོ། ། ད་ནི་འདི་ཉིན་མཚན་གྱི་ཆ་ལས་ཡང་དག་
པར་སྤོང་བ་བཞི་ལ་གནས་པས་ལམ་སྦྱང་བ་བརྗོད་པ། ཐོ་རངས་མལ་ནས་
ལངས་ནས་ནི། ། གཞི་གསུམ་དྲན་པས་བརྟུལ་ཞུགས་མཆོག ། བདག་
གཞན་བརྗེ་དང་འཇིག་རྟེན་གྱི། ། ཆོས་བརྒྱད་མཉམ་པར་མོས་པ་བསྐྱེད། །
དེ་ནས་ཡིད་ནི་བསྡུས་པ་ཡིས། ། ཀྱེ་མ་སེམས་ཅན་བདེ་འགྱུར་བསམ། ། དེ་
ནས་ལུས་དང་ཚོར་བ་དང༌། ། ། སེམས་དང་ཆོས་ནི་མི་གཙང་དང༌། ། སྡུག་
བསྔལ་མི་རྟག་བདག་མེད་ཅེས། ། ཕྱིན་ཅི་ལོག་བཞིའི་གཉེན་པོ་བསྒོམ། ། ། རེ་
རེའམ་ཡང་ན་རིམ་གྱིས་ཀྱང་། ། ནམ་ལངས་བར་དུ་འབད་པས་བསྒོམ། །
གང་གི་ལུས་ཅན་གྲོལ་འགྱུར་བའི། ། ལམ་གྱི་དང་པོ་འདི་ཉིད་ཡིན། ། དེ་
ནས་ནམ་ནི་ལངས་པ་དང་། ། ཅི་རིགས་གཙང་སྦྲ་བྱས་ནས་ནི། ། མཆོད་
རྟེན་ཕྱག་འཚལ་མཎྜལ་བྱ། ། སྡིག་བཤགས་ལ་སོགས་རྒྱས་བྱ་སྟེ། ། ལྷག་པར་
སྐྱབས་སུ་འགྲོ་བ་དང༌། ། བྱང་ཆུབ་སེམས་ནི་བརྟན་པོ་བསྐྱེད། ། ཅི་རིགས་

བསྐོར་བ་བྱས་ནས་ནི། ། བླ་མ་དང་ནི་རྒན་པོ་དང་། ། ཆོས་སྨྲ་བ་ལའང་ཕྱག་
བྱ་སྟེ། ། འཛུམ་ཞིང༌ སྙན་པོར་སྨྲ་བ་དང༌། ། དེ་དག་དགོས་པ་འབད་དེ་
བསྒྲུབ། ། བར་དེ་དུས་ནི་ཉེར་གནས་ན། ། ཆོས་བཤད་ལ་སོགས་སེམས་ཅན་
དོན།། རང་བདེ་བཏང་ལ་འབད་པས་བསྒྲུབ། 1། ཁྱེའུ་སུས་ལ་སོགས་ཟས་ལ་
སྤྱད། ། དཀོན་མཆོག་སྤྲིན་ལས་གསུངས་པ་བཞིན། ། ཆ་གཞིར་བགོས་ཏེ་
བཟའ་བར་བྱ། ། ལྷག་པར་ཕོངས་ལ་བཟའ་བཏུང་བགོ ། སྔ་དྲོ་ཡི་ནི་དུས་
དག་ཏུ། ། བྲི་དང་ཀློག་པ་ལ་སོགས་པའི། ། ཆོས་སྤྱོད་བཅུ་ལ་འབད་
པའམ། ། སཱཙྪ་བྱ་བའམ་འགྲོ་ཕན་གདགས། ། དུས་ཀྱི་དམ་པ་སྔ་དྲོ་ནི། །
དོན་མེད་འདའ་བར་མི་བྱའོ། ། ཉི་མའི་གུང་ལ་བྱམས་པ་དང་། ། དྲན་པ་
ཉེར་གཞག་ཅུང་ཟད་བསྒོམ། ། དེ་ནས་ཡང་ནི་ཕྱག་འཚལ་སོགས། ། སྔ་མ་
བཞིན་དུ་རྒྱས་པར་བྱ། ། ཕྱི་དྲོ་སྐྱེ་བོ་དམ་པ་དང༌། ། འགྲོགས་ཤིང་ངལ་གསོ་
བདེན་དོན་ལ། ། སྤྲོ་ཞིང་སྲིད་ལས་ཡིད་འབྱུང་བའི། ། ལེགས་བཤད་རོ་ནི་
མྱང་བར་བྱ། ། ཕྱི་འཕྲེད་སླར་ཡང་སྔ་མ་བཞིན། ། ། ཞི་གནས་ལྷག་མཐོང་
བསྒོམ་པ་དང༌། ། མཆོད་རྟེན་ཕྱག་འཚལ་ལ་སོགས་བྱ། ། དམར་ཐག་ཆད་
ནས་མཚན་མོ་ནི། ། བླ་མའི་བསྙེན་བཀུར་ཚུལ་བཞིན་བྱ། ། རང་གི་རྐང་པ་
བཀྲུས་ནས་ནི། ། ཞི་གནས་ལྷག་མཐོང་བསྒོམ་པའམ། ། དོན་ཆེན་ལྡན་པའི་
ཁ་ཏོན་བྱ། ། ནམ་གྱི་ཆ་སྟོད་འདས་པ་དང། ། ཚུལ་བཞིན་ཡིད་ལ་བྱེད་པ་
ཡི། ། རིགས་པ་བཞིན་དུ་ཉལ་བར་བྱ། ། ཉིན་པར་དང༌ ནི་མཚན་མོ་
ཡང་། ། ལག་བཟངས་ཀྱིས་ནི་ཞུས་པ་དང༌། ། རིན་ཆེན་ཕྲེང་བ་ལས་བཤད་
ལྟར། ། སྣ་ཚོགས་དགེ་བའི་ཕྱོགས་ལ་འབད། ། དེ་ནས་ཚེ་འདི་ཉིད་ལ་
ཡང༌། ། དྲོད་ལ་སོགས་པ་ཐོབ་པར་འགྱུར། ། དེ་ལྟར་ཐོས་པ་དང་བསམ་པ་
ལ་གནས་པས་ཚོགས་ཀྱི་ལམ་ཕལ་པ་དང༌། ། ཁྱད་པར་ཅན་སྦྱང་ངོ༌། ། དེ་
ལས་གོང་དུ་བསྒོམ་པ་ལས་བྱུང་བས་མོས་པས་སྤྱོད་པའི་ས་དག་ལ་དབང་པོ་

དང༌། སྟོབས་ཀྱིས་བདེན་པ་བསྒོམ་པའི་ས་སྦྱངས་པ་ནི་དཀོན་མཆོག་སྤྲིན་ལ་
སོགས་པར་བལྟ་ཞིང་། རབ་ཏུ་དགའ་བ་ལ་སོགས་པའི་ས་སྦྱང་བ་ནི་ས་བཅུ་
པའི་ལེའུ་ལས་བསྟན་ཏོ། རྒྱལ་བའི་སྲས་ཀྱི་ས་ཡི་དང་པོ་བ། །ཚོགས་ཀྱི་ས་སྟེ་
དེ་སྦྱང་མདོར་བསྡུས་པ། ། ཅུང་ཟད་བཤད་ལས་དགེ་བ་གང་ཐོབ་པ། ། དེས་
ནི་འགྲོ་རྣམས་དག་པའི་ས་ཐོབ་ཤོག ། ལས་དང་པོ་པའི་ས་སྦྱང་བ་ཞེས་བྱ་བ།
སློབ་དཔོན་མཁས་པ་ཆེན་པོ་བྱང་ཆུབ་སེམས་དཔའ་དགྲ་ལས་རྒྱལ་བ་གསང་
བའི་ཞལ་སྔ་ནས་མཛད་པ་རྫོགས་སོ།
རྒྱ་གར་གྱི་མཁན་པོ་ཀྲྀཥྛ་པ་དང༌། ཞུས་ཆེན་གྱི་ལོ་ཙཱ་བ་དགེ་སློང་ཆོས་
ཀྱི་ཤེས་རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། ། །

སེམས་སྦྱང་བའི་རིམ་པ། 
རྒྱ་གར་སྐད་དུ། ཙིཏྟཾ་རཏྣ་བི་ཤོ་དྷ་ན་ཀྲ་མ་ནཱ་ཡེ་ཁ། བོད་སྐད་དུ།
སེམས་རིན་པོ་ཆེ་རྣམ་པར་སྦྱང་བའི་རིམ་པ་ཞེས་བྱ་བའི་ཕྲིན་ཡིག
རྒྱུས་དང་། བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །ས་
གསུམ་དབང་ཕྱུག་སྐྱེ་དགུ་ཆོས་ཀྱིས་སྐྱོང་མཛད་པ། ལྷ་མིའི་བླ་མ་འཕགས་
པའི་གང་ཟག་རྣམས་ཀྱི་ཡང་། ། རྒལ་བ་ཚར་གཅོད་རང་གི་འཁོར་གྱི་དགའ་
སྐྱེད་པ། ། ཆོས་ཀྱི་རྒྱལ་པོ་གཅིག་པུ་དེ་ནི་རྒྱལ་གྱུར་ཅིག ། བློ་གཞན་བདག་
འདྲས་གཞན་ལ་བསྐུལ་བར་མི་ནུས་ཤིང༌། ། བསྐུལ་བས་ཕན་པར་འགྱུར་
བའང་དེང་སང་ཉུང་མོད་ཀྱི། ། འོན་ཀྱང་ས་ཡི་བདག་པོ་ཁྱོད་ཀྱིས་ནོངས་པ་
ཡལ་བོར་ནས། ། འགྲོ་མང་དེ་འདྲར་འགྱུར་འདི་མ་བཟོད་ཁྱོད་ལ་བསྐུལ། །
མི་སྐྱོང་ཁྱོད་ཀྱི་དབང་ཕྱུག་འདི་ནི་སྔོན་ཆད་ཉིད་ཀྱི་ཐུགས། ། གདུལ་དཀའ་
ལེགས་པར་བཏུལ་ལས་བརྙེས་ཀྱི་གཞན་གྱིས་བྱིན་པ་དང༌། ། ས་ཡི་རུམ་ནས་
མཐོན་ནས་གནམ་བབས་ལྟ་ཞིག་ག་ལ་ལགས། ། ས་བདག་དཔལ་འདི་མ་
ཉམས་བཞེད་ན་ད་དུང་ཐུགས་ཐུལ་འཚལ། ། གང་ཞིག་ཕན་ན་དེ་ནི་བརྟགས་
ཏེ་དཀར་ཡང་མཛད་རིགས་ལ། ། གང་ཞིག་མི་ཕན་དེ་ནི་བསྒྲུབ་པར་སླ་ཡང་
བཏང་བའི་རིགས། ། དེ་ཕྱིར་སྔོན་ཚེ་ཐུབ་ཆེན་རྒྱལ་བུ་ཟླ་བར་གྱུར་པ་ཡི། །
རྒྱལ་པོ་སུ་ཏ་ས་ཡི་བུ་ལ་གདམས་པ་སྨྲས་པ་ལས། ། རྒྱལ་པོ་གཅིག་པོས་གཡུལ་
ངོར་དམག་གི་དཔུང་ལས་རྒྱལ། ། སེམས་ཙམ་ཚར་གཅད་ཕྱིར་ནི་སྔར་མ་མ་
མཛད་ཅིག ། མི་ཡི་དབང་པོ་འཇིག་རྟེན་ཕྱི་མའང་གཟིགས་པའི་རིགས། །
དེ་བས་དགྱེས་ཀྱང་ཕན་པ་མ་ཡིན་བསྟེན་མི་རིགས་ཞེས་སོ། ། དེ་ཕྱིར་གང་གི་

དམན་པའི་རིགས་སུ་ལྟུང་བྱེད་པ། ། ང་རྒྱལ་དགྲྭ་སྤུངས་བདག་གི་ཚིག་འདིས་
སང་ཕྱིར་ཡང་། ། མི་བདག་ཁྱོད་ཀྱིས་གུས་པས་གསན་རིགས་ཏེ། ། ལེགས་
སྨྲས་བྱིས་ལས་བླང་ཞེས་ཐུབ་ཆེན་གསལ་བར་གསུངས། ། ས་བདག་ཚེར་མའི་
ཤིང་ལས་སྦྲང་རྩི་བཞིན། ། དགྲ་བོ་ལས་ཀྱང་ལེགས་སྨྲ་གཟུང་བར་བྱ། །
གསེར་གྱི་རི་ལས་དུག་གི་ཆུ་རྒྱུན་བཞིན། ། ཡིད་འོང་སྐྱེ་བའི་ཚིག་ངན་སྤང་
འཚལ་ལོ། ། ཞེས་སོ། ། གང་ཞིག་མ་བཏུལ་མནར་མེད་སོགས། ། སྡུག་
བསྔལ་བཟོད་དཀའ་སྐྱེད་བྱེད་ཅིང་།། དེ་ཉིད་བཏུལ་བས་ལྷ་མི་དང་། །
འཇིག་རྟེན་མིན་པའི་བདེ་བའང་འཐོབ། ། རབ་ཏུ་མཐུ་ལྡན་སེམས་འདི་
ནི། ། མཁས་པ་སུ་ཞིག་འདུལ་མི་བྱེད། ། འདིར་སེམས་ནི་རང་བཞིན་གྱིས་
འོད་གསལ་བ་རྟག་ཏུ་རྣམ་པར་མི་རྟོག་པའི་རང་བཞིན་ཡིན་མོད་ཀྱི། ལུས་
དང་ངག་བྲན་ལྟ་བུ་དང་བཅས་པ། གློ་བུར་གྱི་ཉོན་མོངས་པ་དང༌། ཉེ་བའི་
ཉོན་མོངས་པ་དག་གིས་དཀྲུགས་པ་སྟེ། དེའི་ཕྱིར་འདི་དག་རྣམ་པར་སྦྱངས་
ཏེ་ནོར་བུ་ཆུ་ཤེལ་གྱི་འདི་ལྟར་རབ་ཏུ་གསལ་བའི་རང་བཞིན་དཀྲུགས་མ་དང་
བྲལ་བ་སྐྱེད་དེ། འདི་ཙམ་ནི་མི་གནས་པའི་མྱ་ངན་ལས་འདས་པའོ། ། དེ་
ལ་འདིར་བསྡུས་ན་སེམས་དེ་དཀྲུགས་པས་རྟོག་པ་ཅན་དུ་བྱེད་ཅིང་། ལུས་
དང་ངག་བྲན་ལྟར་འཁོལ་བ་ནི་རྣམ་པར་བཞི་སྟེ། ཐམས་ཅད་ཀྱི་རྒྱུ་རྣམ་པར་
རྟོག་པ་མང་བ་དང་། འདོད་ཆགས་དང༌། ཞེ་སྡང་དང་། གཏི་མུག་ཤས་
ཆེ་བའོ། ། དེ་ལ་གང་རྣམ་པར་རྟོགས་པ་མང་བ་དེས་ནི་རླུང་གི་ཏིང་ངེ་འཛིན་
ལ་དམིགས་པས་དེ་སྤང་བར་བྱ་སྟེ། བགྲང་དང་རྗེས་འགྲོ་འཇོག་པ་དང་། །
རྟོག་པ་དང་ནི་བསྒྱུར་བ་དང༌། ། ཡོངས་དག་རྣམ་པ་དྲུག་ཏུ་འདོད། ། དེ་ནི་
བགྲང་བ་དང་། རྗེས་སུ་འགྲོ་བ་དང༌། འཇོག་པ་དང་། ཉེ་བར་རྟོག་པ་
དང༌། བསྒྱུར་བ་དང་། ཡོངས་སུ་དག་པ་དང་། རྒྱུ་དྲུག་དང་ལྡན་ན་
ཡོངས་སུ་རྫོགས་པ་ཡིན་ནོ། ། དེ་ལ་བགྲང་བ་ཞེས་བྱ་བ་ནི་དབུགས་རྔུབ་པ་

དང་། དབུགས་འབྱུང་བ་དག་ལ་སེམས་གཏད་ནས་མངོན་པར་འདུ་བྱ་བ་
མེད་པར། ལུས་དང་སེམས་རྣལ་དུ་བཞག་སྟེ་དྲན་པ་ཙམ་གྱིས་གཅིག་དང་
གཉིས་ནས་བཅུའི་བར་དུ་བགྲང་བར་བྱེད་པའོ། ། སེམས་མངོན་པར་བསྡུས་
པ་དང་། རྣམ་པར་གཡེང་དོགས་པས་ཧ་ཅང་མང་བ་དང་ཉུང་ངུར་ནི་མ་
ཡིན་ནོ། ། དེ་ལ་སྐྱོན་ནི་གསུམ་ཡོད་དེ། ། གལ་ཏེ་གཅིག་ལ་གཉིས་སུ་བརྩིས་
ན་ལྷག་པར་བགྲངས་པའི་སྐྱོན་ནོ། ། གལ་ཏེ་གཉིས་ལ་གཅིག་ཏུ་འཛིན་ན་མ་
ཚང་བར་བགྲངས་པའི་སྐྱོན་ནོ། ། གལ་ཏེ་དབུགས་རྔུབ་པ་ལ་དབུགས་འབྱིན་
པར་འཛིན་ནམ། དབུགས་འབྱིན་པ་ལ་དབུགས་རྔུབ་པར་འཛིན་ན་འཆོལ་
པར་འཛིན་པའི་སྐྱོན་ནོ། ། དེ་ལས་གཞན་པ་ནི་ཡང་དག་པར་བགྲང་བ་ཡིན་
ནོ། ། བར་སྐབས་སུ་སེམས་རྣམ་པར་གཡེང་ན། ། ཡང་མགོ་ནས་ཇི་སྲིད་དུ་
ཏིང་ངེ་འཛིན་མ་ཐོབ་ཀྱི་བར་དུ་བགྲང་བར་བྱའོ། ། རྗེས་སུ་འགྲོ་བ་ཞེས་བྱ་བ་
ནི་འདི་དག་ཇི་སྲིད་གཅིག་ཏུ་འབྱུང་ངམ་འཇུག ། ཅི་འདི་དག་ལུས་ཐམས་
ཅད་ལ་ཁྱབ་པ་དག་གཅིག་གམ་ཕྱོགས་འགའ་ཞིག་ནས་རྒྱུ་བ་དག་ཡིན་ཞེས་
མངོན་པར་འདུ་བྱ་བ་མེད་པར་དབུགས་རྔུབ་པ་དང་། དབུགས་འབྱུང་བའི་
རྗེས་སུ་འགྲོ་བ་སྟེ། དེ་འཇུག་པ་ན་ལྐོག་མ་དང་། སྙིང་ཀ་དང་། ལྟེ་བ་
དང་། རྐེད་པ་དང་། བརླ་དང་། བྱིན་པར་འཇུག་པའི་རིམ་གྱིས་རྐང་པ་
གཉིས་ཀྱི་བར་དུ་རྗེས་སུ་འགྲོ་ལ། ། འབྱུང་བ་ན་མཐོ་གང་དང་འདོམ་གང་གི་
བར་དུ་འབྱུང་ངོ༌། ། གཞན་དག་ན་རེ་རླུང་གི་དཀྱིལ་འཁོར་དང་རྣམ་པར་
འཐོར་བྱེད་ཀྱི་རླུང་གི་བར་དུའོ་ཞེས་ཟེར་ཏེ། དེ་ནི་དེ་ཁོ་ན་ཡིད་ལ་བྱེད་པའི་
ཕྱིར་རིགས་པ་མ་ཡིན་ནོ། ། འཇོག་པ་ཞེས་བྱ་བ་ནི་ནོར་བུའི་ཐག་པ་བཞིན་དུ་
སྣའི་རྩེ་མོ་ནས་རྐང་པའི་མཐེ་བོའི་བར་དུ་གནས་པར་ལྟ་ཞིང་། ཅི་འདི་དག་
ཕན་འདོགས་པར་བྱེད་པ་ཞིག་གམ། གནོད་པ་བྱེད་པ་ཞིག་གམ། གྲང་
ངམ་དྲོ་བ་ཞིག་ཅེས་རྟོག་པའོ། ། ཉེ་བར་རྟོག་པ་ཞེས་བྱ་བ་ན་འདི་དག་ནི་རླུང་

འབའ་ཞིག་མ་ཡིན་གྱི། ། འབྱུང་བ་ཆེན་པོ་བཞི་པོ་དག་དང༌། འབྱུང་བ་
དག་ལས་མངོན་པར་འགྲུབ་པའི་རྒྱུར་བྱས་པའི་གཟུགས་དང་དེ་དག་ལ་བརྟེན་
པའི་སེམས་དང་སེམས་ལས་བྱུང་བ་རྣམས་ཀྱང་ཡོད་དོ་ཞེས་ཕུང་པོ་ལྔ་ཉེ་བར་
རྟོག་པའོ། ། སྒྱུར་བ་ཞེས་བྱ་བ་ནི་རླུང་ལ་དམིགས་པའི་བློ་བསྒྱུར་ཏེ་ཆོས་ཀྱི་
མཆོག་གི་བར་དུ་བློ་གོང་ནས་གོང་དུ་དགེ་བའི་རྩ་བ་རྣམས་ལ་ཡང་དག་པར་
སྦྱོར་བའོ། ། ཡོངས་སུ་དག་པ་ནི་མཐོང་བའི་ལམ་ལ་སོགས་པ་ལ་འཇུག་
པའོ། ། གཞན་དག་ན་རེ་སྒྱུར་བ་ནི་དྲན་པ་ཉེ་བར་གཞག་པ་ནས་རྡོ་རྗེ་ལྟ་བུའི་
ཏིང་ངེ་འཛིན་གྱི་བར་ཡིན་ལ། རྣམ་པར་དག་པ་ནི་ཟད་པ་ཤེས་པ་ལ་སོགས་
པ་ཡིན་ནོ་ཞེས་ཟེར་རོ། །འདི་ལྟ་བུ་ནི་སློབ་དཔོན་དབྱིག་གཉེན་གྱི་ཞལ་སྔ་
ནས་ཇི་ལྟར་བྲིས་པ་ཁོ་བོས་འདིར་ཡང་བྲིས་བར་ཤེས་པར་བྱའོ། ། དེ་ལྟར་
རིམ་པ་དྲུག་པོ་དེ་དག་གི་ལས་ནི། ཇི་སྐད་དུ་འཕགས་པ་སའི་སྙིང་པོ་འཁོར་
ལོ་བཅུ་པའི་མདོ་ལས་གསུངས་པ་བཞིན་ཏེ། དེ་ལས་ནི་ཇི་ལྟར་དྲན་པའི་
དབང་གིས་ཡང་དག་པར་ཇི་ལྟ་བ་བཞིན་དུ་དབུགས་ཕྱི་ནང་དུ་རྒྱུ་བ་ལ་རྟོག་ཅེ་
ན། ཡང་དག་པ་ཇི་ལྟ་བ་བཞིན་དུ་བགྲང་བ་དང༌། རྗེས་སུ་འགྲོ་བ་དང༌།
ཞི་གནས་དང༌། ལྷག་མཐོང་དང་། འཇུག་པ་དང་། ཡོངས་སུ་དག་པ་ལ་
རྟོག་གོ། དེ་ལ་བགྲང་བས་ནི་བྱ་བའི་ལས་ཀྱི་དངོས་པོ་རྣམ་པ་གཉིས་བྱེད་
པར་འགྱུར་ཏེ། རྟེན་དུ་གྱུར་བས་རྣམ་པར་རྟོག་པ་དང་། རྣམ་པར་དཔྱོད་
པ་ལ་ཐུལ་བ་དང་། དབུགས་ཕྱི་ནང་དུ་རྒྱུ་བའི་མཚན་ཉིད་འཛིན་པར་ནུས་
པའོ། ། རྗེས་སུ་འགྲོ་བས་ཀྱང་བྱ་བའི་ལས་ཀྱི་དངོས་པོ་རྣམ་པ་གཉིས་བྱེད་
པར་འགྱུར་ཏེ། ཡང་དག་པར་འབྱུང་བ་ལ་རྟེན་ཅིང་རྣམ་པར་རྟོག་པ་དང་
རྣམ་པར་དཔྱོད་པ་དང་བྲལ་བ་དང་། དབུགས་ཕྱི་ནང་དུ་རྒྱུ་བའི་འཇུག་པའི་
མཚན་ཉིད་ལ་མཁས་པར་འགྱུར་བའོ། ། ཞི་གནས་ཀྱིས་ནི་བྱ་བའི་ལས་ཀྱི་
དངོས་པོ་རྣམ་པ་གཉིས་བྱེད་པར་འགྱུར་ཏེ། དབུགས་ཕྱི་ནང་དུ་རྒྱུ་བའི་འབྲི་

བར་མངོན་དུ་སྟོན་པ་དང༌། ཏིང་ངེ་འཛིན་གྱི་མཆོག་ལ་གནས་པར་ནུས་
པའོ། ། ལྷག་མཐོང་གིས་ཀྱང་བྱ་བའི་ལས་ཀྱི་དངོས་པོ་རྣམ་པ་གཉིས་བྱེད་པར་
འགྱུར་ཏེ། དབུགས་ཕྱི་ནང་དུ་རྒྱུ་བ་ཟད་པར་མངོན་དུ་སྟོན་པ་དང་།
སེམས་དང་སེམས་ལས་བྱུང་བའི་ཆོས་སོ་སོར་རྟོག་པ་ལ་གནས་པའོ། ། འཇུག་
པས་ཀྱང་བྱ་བའི་ལས་ཀྱི་དངོས་པོ་རྣམ་པ་གཉིས་བྱེད་པར་འགྱུར་ཏེ། ཉེ་བར་
ལེན་པའི་ཕུང་པོ་སྤོང་བའི་སྦྱོར་བ་ལ་མཁས་པ་དང་། འཕགས་པའི་སར་
འཇུག་པ་ལ་སྦྱོར་བའོ། །ཡོངས་སུ་དག་པས་ཀྱང་བྱ་བའི་ལས་ཀྱི་དངོས་པོ་
རྣམ་པ་གཉིས་བྱེད་པར་འགྱུར་ཏེ། ཀུན་ནས་ཉོན་མོངས་པ་སྤོང་བ་དང༌།
ལྟ་བ་ཡོངས་སུ་དག་པའོ་ཞེས་སོ། ། དེ་ལྟར་དབུགས་ཐུང་དུ་རྔུབས་ན་ཡང་
དབུགས་ཐུང་ངུ་རྡུབས་སོ་སྙམ་དུ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་སོ།
སྙམ་མོ། ། ཞེས་བྱ་བ་ལ་སོགས་པ་བཅུ་དྲུག་ཀྱང་ལེགས་པར་རྟོགས་པར་འགྱུར་
རོ། ། འདིར་རྣམ་པར་རྟོག་པ་མང་བ་ལ་བསྟན་པ་ནི་གཙོར་བྱས་ཀྱི་ཡོན་ཏན་
མ་ལུས་པ་འདི་ལ་བརྟེན་པས་ན་ཐར་པའི་གྲོང་ཁྱེར་གྱི་སྒོ་འབྱེད་པ་ནི།
དབུགས་རྔུབ་པ་དང་འབྱུང་བ་དྲན་པ་ཡིན་ཏེ་ཞེས་གསུངས་སོ། ། ཇི་ལྟར་ཞེ་
ན། རབ་ཏུ་གདུལ་དཀའ་བའི་སེམས་ཞེས་བརྗོད་པ་དེ་ནི་རླུང་ལས་གུད་དུ་མ་
དམིགས་པའི་ཕྱིར་ཏེ། དེ་བས་ན་སེམས་ཞེས་བྱ་བ་དེ་ནི་རླུང་དུ་བརྗོད་དོ་
ཞེས་གསུངས་སོ། ། དེ་ལྟར་མི་བདག་ཁྱོད་ཀྱིས་རླུང་གི་ཕྲ་དང་ཟབ་མཁྱེན་ནས།
ཡུན་རིང་དུས་ནས་རྣམ་རྟོག་དགྲ་ཡིས་རབ་ཏུ་གཙེས་པས་ཤིན་ཏུ་ཡང་། །
མཉར་ཞིང་སྐྱོ་བའི་ཐུགས་ནི་དེང་ནས་ངལ་བསོས་རྟོག་དགྲ་བཟློག་པ་དང༌།
ལོ་ཡིས་མ་ཡིན་གུས་པར་སྦྱོར་བས་ཞག་གིས་རིམ་པས་རྟོག་བྲལ་མཛོད། ། དེ་
ནས་རིམ་གྱིས་ཡོངས་སུ་དག་པའི་མཐར་ཡང་ཁྱོད་ཀྱིས་ཐུགས་གཞོལ་ན། ། ས་
བདག་ཁྱོད་ཀྱི་སྐྱེ་བ་འབྲས་བཅས་དེ་ནས་ཆོས་ཀྱི་རྒྱལ་པོར་འགྱུར། ། དེ་ཡི་
བར་དུ་ལྷ་མིའི་བདེ་བ་ཚད་མེད་རྣམས་ལ་དགྱེས་བཞིན་དུ། ། ཐུགས་བཏུལ།

མཐུ་ཡིས་སྤྱོད་པ་འདི་ལ་ཐེ་ཚོམ་མེད་པར་མངོན་སུམ་གནས། ། རྣམ་པར་རྟོག་
པའི་གཉེན་པོ་བཤད་ཟིན་ཏེ། ། སེམས་ཀྱི་རྟོག་པ་སྦྱང་བའི་རིམ་པའོ། ་མི་
སྐྱོད་ཁྱོད་ཀྱི་ཐུགས་ནི་གལ་ཏེ་བུད་མེད་ཀྱིས་ཕྲོགས་ན། ། འདི་ནི་ས་ཡི་བདག་
པོའི་མཐུ་རྩལ་རབ་ཏུ་དམན་པ་སྟེ། ། གང་གིས་གཡུལ་ཆེན་འཇིགས་སུ་རུང་བ་
གཞོམ་པའི་ཐབས་མཁྱེན་ན། ། མི་གཙང་ཀུན་སྣོད་མངོན་གྱུར་བུད་མེད་
མཚན་ཉིད་མི་མཁྱེན་འདི་མཚར་ཆེ། ། ཤིན་ཏུ་ཡིད་འོང་ཚེར་མའི་གནོད་
པའང་མི་བཟོད་ལུས་འདི་ནི། ། བུད་མེད་བསྟེན་པའི་རྒྱུ་ལས་འདི་དང་སླད་
མར་མགོ་གཅོད་སོགས། ། རབ་ཏུ་བཟོད་དཀའི་སྡུག་བསྔལ་འབྱུང་འདི་ཉིད་
ཀྱི་མངོན་སུམ་ན། ། འོན་ཀྱང་བླ་མའི་བཀའ་ཡིས་འདོད་ཆགས་ཞི་བར་བྱེད་པ་
མདོར་བརྗོད་བགྱི། ། ཆགས་པ་ཅན་རྣམས་ཀྱི་གཉེན་པོ་རུས་གོང་ཡིད་ལ་བྱ་བ་
ཡིན་ཏེ། ཀེང་རུས་ཆགས་ཅན་ཐམས་ཅད་ལ། ། ཞེས་བཤད་པས་སོ། ། ཇི་
ལྟར་ཞེ་ན། རུས་པ་རྒྱ་མཚོའི་བར་དུ་ནི། ། སྤྲོ་ཞིང་སྡུད་པས་ལས་དང་
པོ། ། རྐང་རུས་དང་ནི་ཐོད་ཕྱེད་པར། བཏང་བས་སྦྱང་བ་བྱས་པར་
བཤད། ། སྨིན་མའི་བར་དུ་སེམས་འཛིན་པས། ། ཡིད་ལ་བྱེད་པ་རྫོགས་པ་
ཡིན། ། ཞེས་བཤད་པའི་རིམ་པས་སོ། ། གཞན་ཡང་བྱིས་པ་རྣམས་ནི་ཕལ་
ཆེར་ཁ་དོག་དང༌། དབྱིབས་དང༌། རེག་པ་འཇམ་པ་དང་། །བསྙེན་
བཀུར་ལ་ཆགས་ཏེ། དེ་དག་གི་གཉེན་པོར་ནི་རྣམ་པར་བསྔོས་པ་དང༌།
རྣམ་པར་དམར་བ་དང་། རྣམ་པར་ཚིག་པ་དག་ཡིད་ལ་བྱེད་པས་ཁ་དོག་ལ་
ཆགས་པ་དག་སེལ་ཏོ། ། རྣམ་པར་སྣགས་པ་དང་། རྣམ་པར་ཟོས་པ་དང༌།
རྣམ་པར་འཐོར་བ་དག་ཡིད་ལ་བྱེད་པས་ནི་དབྱིབས་ལ་ཆགས་པ་སེལ་ཏོ། །
རྣམ་པར་འབུས་ཞིགས་པ་དང༌། རུས་གོང་རྒྱུས་པས་འབྲེལ་པ་དག་ཡིད་ལ་
བྱེད་པས་ནི་རེག་བྱ་འཇམ་པ་ལ་ཆགས་པ་སེལ་ཏོ། ། རྣམ་པར་བམ་པའི་རོ་མི་
གཡོ་བ་སྐྱེལ་པ་སྟོང་པ་བུས་པ་ལྟ་བུ་རྡོ་ལྟར་བསྙེན་བཀུར་བྱེད་པ་དང་། བྲལ་

བ་ཡིད་ལ་བྱེད་པས་ནི་རྐང་པ་བཀྲུ་བ་ལ་སོགས་པའི་བསྙེན་བཀུར་ལ་ཆགས་པ་
སེལ་བར་བྱེད་དོ། ། གཞན་ཡང་རྣམ་པར་ཕྱེ་སྟེ་བརྗོད་ལ། སྔོ་བསངས་ལ་
སོགས་པའི་ཁ་དོག་ལ་ཆགས་པ་ཞིག་ནི་རྣམ་པར་བསྔོས་པར་ཡིད་ལ་བྱའོ། །
ཙན་དན་དང་ག་པུར་ལ་སོགས་པའི་དྲིས་བྱུགས་པའི་ལུས་ལ་ཆགས་པ་ལྟ་ན་
རྣམ་པར་སྣགས་པར་ཡིད་ལ་བྱའོ། ། མཚན་སྤྱད་པའི་རེག་བྱ་ལ་ཆགས་པ་ཞིག་
ན། རྣམ་པར་འབུས་ཞིག་པར་ཡིད་ལ་བྱའོ། ། དབྱིབས་ཕུན་སུམ་ཚོགས་པ་
ལ་ཆགས་པ་ལྟ་ན་རྣམ་པོར་བམ་པར་ཡིད་ལ་བྱའོ། ། རྒྱུན་གྱིས་མཛེས་པའི་
ལུས་ལ་ཆགས་པ་ཞིག་ན་རྣམ་པར་དམར་བར་ཡིད་ལ་བྱའོ། ། ཤ་རྒྱས་པའི་
ལུས་ལ་ཆགས་པར་ཞིག་ན་རྣམ་པར་ཟོས་པར་ཡིད་ལ་བྱའོ། ། འཁྱུད་པ་དང་
འོ་བྱས་པ་ལ་སོགས་པའི་རྩེད་འཇོ་ལ་ཆགས་པའི་དུས་ན་རྣམ་པར་འཐོར་བར་
ཡིད་ལ་བྱའོ། ། ཁ་དོག་དང་དབྱིབས་ཕུན་སུམ་ཚོགས་པ་ལ་ཆགས་པར་གྱུར་ན་
རྣམ་པར་ཚིག་པར་ཡིད་ལ་བྱའོ། ། སོ་རྣམས་དཀར་བ་ལ་ཆགས་པའི་ཚེ་ནི་
རུས་གོང་གི་ཡིད་ལ་བྱེད་པས་ཞི་བར་འགྱུར་རོ། ། རབ་ཏུ་མི་བཟད་ནགས་
བསྲེགས་མེ་ལྕེའི་ཚོགས། ། ཆར་རྒྱུན་དྲག་པོས་སྐད་ཅིག་ཞི་བྱེད་ལྟར། ། བྱིས་
པའི་ནགས་ཚལ་ཐལ་བར་བྱེད་པ་ཡི། ། འདོད་ཆགས་མེ་ཆེན་མི་སྡུག་ཆར་གྱིས་
འཇོམས། ། འཇིག་རྟེན་གནོད་པའི་རྩ་བ་ཇི་སྙེད་པ། ། ཀུན་གྱིས་ཕུལ་བྱུང་
འཁྲིག་པའི་འདོད་ཆགས་ཏེ། ། ས་བདག་འདི་མཁྱེན་འདོད་ལས་ཕྱིར་ལྟོས་
དང་། ། རབ་ཏུ་དགྱེས་པ་བྱིས་པས་མ་མྱོང་བ། ། བསམ་གཏན་བདེ་བས་
ལུས་ལ་ཕན་འདོགས་ཤིང་། ། ཁ་ན་མ་ཐོ་མེད་པ་མྱང་བའི་རིགས། ། འདོད་
ཆགས་དང་བཅས་པའི་སེམས་སྦྱང་བའི་རིམ་པ་སྟེ། འདོད་ཆགས་ཀྱི་གཉེན་
པོ་བཤད་ཟིན་ཏོ། ། ལྷ་མིའི་བླ་མས་གང་དུ་འབད་པས་བཀག ། དེ་ནི་འགྲོ་
ལ་བྱམས་དང་སྙིང་རྗེ་མེད་པ་སྟེ། ། དེ་ཕྱིར་མི་དབང་ཁྱོད་ཀྱིས་ཐུབ་ལ་གུས་པ་
དང༌། ། ཉིད་ཀྱི་ཐུགས་ཀྱང་དམ་པའི་གྲངས་སུ་འགྱུར་བའི་ཕྱིར། ། གང་ལ་

སྐྲ་རྩེས་གཟུང་བྱའི་སྐྱེ་བོ་དེ་ལ་ཡང༌། ། ཉིད་ཀྱི་སྲས་བཞིན་གཅེས་ཤིང་བྱམས་
པས་བསྐྱང་བའི་རིགས། ། བཤེས་གཉེན་དམ་པའི་ལུང་གིས་གོམ་པར་བྱས་པ་
ལས། སྲིན་པོ་ཤ་ཟ་སེང་གེ་སོགས་ཀྱང་འགྲོ་ལ་ཆགས། དེ་ཕྱིར་མི་དབང་
ཁྱོད་ཀྱི་ཐུགས་ན་འཇོག་པ་དང་། ། འགྲོ་བ་བསྐྱང་ལས་ནམ་ཡང་ཕྱིར་ལྡོག་མ་
མཛད་ཅིག ། ལེགས་པའི་ལམ་ནི་ཇི་སྙེད་བསྟེན་པ་དག་ལས་ཀྱང༌། ། གཙོ་
བོར་གྱུར་པ་བྱམས་དང་སྙིང་རྗེར་དམ་པས་གསུངས། ། འདི་ཇི་ལྟར་བསྒོམ་པ་
བྱ་ཞེ་ན། དང་པོར་རང་གི་མའམ། ཕའམ། བུའམ། བུ་མོའམ།
འབྲེལ་པ་གཉིས་སམ། གང་ཡང་རུང་བ་ཅིག་བདེ་བ་མ་ལུས་པ་དང་ཕྲད་པར་
གྱུར་ཅིག་སྙམ་པ་དང་། བདག་གིས་དེ་དང་ཕྲད་པར་བྱའོ་ཞེས་པ་དང་།
ནུས་པ་ལྟ་ན་དངོས་སུ་དེ་བསྒྲུབ་པ་དང༌། ཕྲད་པ་ལ་ཕྲག་དོག་མེད་པ་ཉི་མ་
འགའ་ཞིག་གུས་པར་བསྒོམ་མོ། ། དེ་ནས་ནི་དེ་བས་ཅུང་ཟད་མི་བཅུགས་པ་
ལའོ། ། རིམ་གྱིས་བར་མ་ལའོ། ། དེ་ནས་དགྲ་བོ་དམན་པ་ལའོ། ། དེ་ནས་
དེ་བར་མ་ལའོ། ། དེ་ནས་དེ་དགྲ་བོ་རབ་ཏུ་མ་རུངས་པ་ལའོ། ། དེ་ནས་མ་ལ་
སོགས་པ་དང༌། མཉམ་པ་ཐོས་པ་ན་གྲོང་དང་གྲོང་ཁྱེར་པ་ལའོ། ། དེ་ནས་
ནི་ཡུལ་དང་ལྗོངས་དང་གླིང་གཅིག་དང་གཉིས་ལ་སོགས་པ་ནས་སྟོང་སྤྱི་ཕུད་
དང་།། སྟོང་གཉིས་བར་མ་དང༌། སྟོང་གསུམ་གྱི་སྟོང་ཆེན་པོ་དང་།
ཕྱོགས་བཅུའི་འཇིག་རྟེན་གྱི་ཁམས་གངྒཱའི་ཀླུང་གི་བྱེ་མ་སྙེད་ལ་སོགས་པར་
བྱམས་པས་ཁྱབ་པར་བྱས་ཏེ། དེ་ནས་གཞུང་དེ་བཞིན་དུ་སྡུག་བསྔལ་དང་
བྲལ་བར་གྱུར་ཅིག་ཅེས་པ་དང༌། སྡུག་བསྔལ་དང་བྲལ་བ་ལ་དགའ་བ་དང༌།
དེ་དག་འཇིག་རྟེན་ལས་འདས་པའི་ལམ་ལ་དགོད་པར་བྱའོ་ཞེས་པའི་རིམ་པས་
སྙིང་རྗེ་དང་དགའ་བ་དང་བཏང་སྙོམས་རྣམས་བསྒོམ་མོ། ། དང་པོ་ཉིད་དུ་
སྡུག་ཅིང་ཡིད་དུ་འོང་བའི་མཚན་ཉིད་ཅན་བྱམས་པ་ཡིད་ལ་མ་བྱས་པར་ནི་
སྡུག་བསྔལ་དང་བྲལ་བའི་སྙིང་རྗེ་ག་ལ་འཇུག་སྟེ། དེ་ལྟར་རིམ་པ་གཞན་ཡང་

ངོ༌། ། གནོད་པར་སེམས་པའི་ཡིད་ཙམ་བོར་བས་ཀྱང་། ། འཁོར་ལོས་སྒྱུར་
ཉིད་ཐོབ་པར་ཐུབ་པས་གསུངས། ། བྱམས་སོགས་གོམས་ལས་འཆི་མེད་མ་
རྙེད་ཀྱང༌། ། ཚངས་པའི་འཇིག་རྟེན་བདེ་བ་རྒྱ་ཆེན་འཐོབ། ། དེ་ཕྱིར་མི་རྗེ་
ཁྱོད་ཀྱིས་ཅི་སྤྱོད་པ། ། ཚངས་པའི་གནས་བཞི་ཡིས་ནི་གནས་པར་རིགས། །
ཁྱོད་ཀྱིས་འབྱོར་པ་དུག་ཅན་ཟས་བཞིན་དུ། ། དོར་ནས་གཅིག་པུ་གཞན་དུ་
གཤེགས་འཚལ་ན། ། འགྲོགས་བཟང་མདོར་མེད་དགེ་བ་དེ་བཀྲིའི་ཕྱིར། །
ཐུགས་ནི་རྣམ་པར་སྦྱང་བར་ཅི་མི་མཛད། ། ཞེ་སྡང་དང་བཅས་པའི་སེམས་
སྦྱང་བའི་རིམ་པ་སྟེ། ཞེ་སྡང་གི་གཉེན་པོ་བཤད་ཟིན་ཏོ། ། རང་དང་གཞན་
དང་གཉིས་ཀ་ལས་སྐྱེས་དང་། ། རྒྱུ་མེད་འབྱུང་ཞེས་སྨྲ་བ་གང་ལགས་པ། །
འདི་དག་ལོག་པར་སྨྲ་བ་ཕུང་ཁྲོལ་བ། ། ལེགས་པར་སྤྱད་ཀྱང་འབྲས་བུ་མི་
འདོད་འབྱིན། ། དེ་ཕྱིར་ཁྱོད་ཀྱིས་རྟེན་ཅིང་འབྲེལ་འབྱུང་བ། །ལྟ་ངན་སེལ་
འཇོམས་ཐུབ་པའི་མན་ངག་མཆོག ། བདུད་རྩིའི་མཆོག་འདི་མྱུར་དུ་གསོལ་
བ་ཡིས། ཌ ། དཀར་ཕྱོགས་མ་ལུས་རྒྱས་ཤིང་བརྟན་པར་མཛོད། ། རྟེན་ཅིང་
འབྲེལ་བར་འབྱུང་བ་ཇི་ལྟ་བུ་ཞེ་ན། འདི་ལྟ་སྟེ། མ་རིག་པའི་རྐྱེན་གྱིས་འདུ་
བྱེད། འདུ་བྱེད་ཀྱི་རྐྱེན་གྱིས་རྣམ་པར་ཤེས་པ། རྣམ་པར་ཤེས་པའི་རྐྱེན་
གྱིས་མིང་དང༌ གཟུགས།མིང་དང༌ གཟུགས་ཀྱི་རྐྱེན་གྱིས་སྐྱེ་མཆེད་དྲུག
དེའི་རྐྱེན་གྱིས་རེག་པ། དེའི་རྐྱེན་གྱིས་ཚོར་བ། དེའི་རྐྱེན་གྱིས་སྲེད་པ།
དེའི་རྐྱེན་གྱིས་ལེན་པ། དེའི་རྐྱེན་གྱིས་སྲིད་པ། དེའི་རྐྱེན་གྱིས་སྐྱེ་བ།
དེའི་རྐྱེན་གྱིས་རྒ་ཤི་དང༌། མྱ་ངན་དང་། སྨྲེ་སྔགས་འདོན་པ་དང༌། སྡུག་
བསྔལ་བ་དང༌། ཡིད་མི་བདེ་བ་དང༌། འཁྲུག་པ་རྣམས་འབྱུང་བར་འགྱུར་
ཏེ། དེ་ལྟར་ན་སྡུག་བསྔལ་གྱི་ཕུང་པོ་ཆེན་པོ་འདི་འབའ་ཞིག་འབྱུང་བར་
འགྱུར་རོ་ཞེས་ཤེས་རབ་ཀྱི་མིག་གིས་བལྟ་བར་བྱ་སྟེ། རྒྱུ་མེད་པ་ལ་སོགས་པ་
བསལ་ལོ། ། དོན་འདི་ནི་འཕགས་པ་བྱང་ཆུབ་སེམས་དཔའི་སྡེ་སྣོད་ལས།

གང་དུ་མ་རིག་སྐྱེ་འགྱུར་བ། ། ཉོན་མོངས་རྒྱུ་ནི་ཚུལ་བཞིན་མིན། ། དེ་ཡི་
རྐྱེན་ནི་འདུ་བྱེད་དེ། ། སྡུག་བསྔལ་བར་དུ་སྐྱེ་བར་འགྱུར། ། ཞེས་པ་དང༌།
གང་གི་སེམས་ཅན་དག་འགྱུར་བའི། ། རྒྱུ་གཉིས་དང་ནི་རྐྱེན་གཉིས་ཏེ། །
གཞན་ལས་རྗེས་སུ་མཐུན་སྒྲ་དང་། ། ནང་དུ་ཚུལ་བཞིན་ལྟ་བའོ། ། དེ་
བཞིན་རྒྱུ་ནི་ཞི་གནས་ཏེ། ། ལྷག་མཐོང་ཡང་ནི་རྐྱེན་ཡིན་ནོ། ། ཞེས་གསུངས་
སོ། ། དེ་ལྟར་སྲིད་པ་འབྱུང་བའི་རིམ་པ་ལ་ཡིད་ཆེས་པར་བྱས་ནས་ཡང་མ་
རིག་པ་འགགས་པས་འདུ་བྱེད་འགག་པས་ན། སྡུག་བསྔལ་གྱི་ཕུང་པོ་ཆེན་པོ་
འདི་འབའ་ཞིག་འགག་པར་འགྱུར་རོ་ཞེས་བྱ་བའི་བར་དུ་ཡིད་ལ་བྱའོ། ། དེ་
ནས་རྟག་པར་ཡང་མ་ཡིན་པ་དང༌། ཆད་པར་ཡང་མ་ཡིན་པ་དང༌། འཕོ་
བར་ཡང་མ་ཡིན་པ་དང༌། དེ་དང་འདྲ་བའི་རྒྱུད་དུ་འཇུག་པ་དང་། རྒྱུ་
ཆུང་ངུ་ལས་འབྲས་བུ་ཆེན་པོ་འབྱུང་བ་ཞེས་ངེས་པར་གཟུང་སྟེ། ཕྱི་རོལ་ལ་
ཡང་ས་བོན་ལས་མྱུ་གུ་དང་། དེ་ལས་འདབ་མ་དང་། དེ་ལས་སྡོང་བུ་དང་།
དེ་ལས་མེ་ཏོག་དང༌། དེ་ལས་འབྲས་བུ་འབྱུང་ཞིང་། རྒྱུ་དེ་དག་དང་རྐྱེན་
དེ་དག་འབྲེལ་བར་འབྱུང་བ་ཁམས་བཞི་དང་ནམ་མཁའ་དང་། དུས་ཀྱི་
ཁམས་ཏེ། །རྣམ་པ་བཅུ་གཉིས་པོ་འདི་དག་ཙམ་མོ་ཞེས་འབྱུང་བ་དང༌།
འགག་པ་ལ་རྒྱུ་མེད་པ་དང། མི་མཐུན་པའི་རྒྱུ་སྤངས་ཏེ། འདིར་ནི་མདོར་
བསྡུས་ནས་རྟེན་ཅིང་འབྲེལ་པར་འབྱུང་བ་ཡིད་ལ་བྱས་པས་རིག་པ་བསྐྱེད་པ་
དང༌། མ་རིག་པའི་ངོ་བོའམ་དེ་ལས་བྱུང་བའི་ལོག་པར་ལྟ་བ་སྤང་བའོ། །
གལ་ཏེ་རྒྱས་པར་ཡིད་ལ་བྱེད་པ་ལྟ་ཞིག་ན་རང་རང་གི་མཚན་ཉིད་དང་།
མིང་གི་དོན་དང༌།། ལས་ཐ་དད་པ་དང༌། ། ཡོན་ལག་ལྔས་ཡང་དག་པར་
བསྡུས་པ་དང་། ཡན་ལག་གསུམ་གྱིས་ཡང༌ དག་པར་བསྡུས་པ་དང༌།
གསུམ་ལས་གཉིས་འབྱུང་བ་དང་། གཉིས་ལས་བདུན་འབྱུང་བ་དང༌།
བདུན་ལས་གསུམ་འབྱུང་བ་དང༌། དུས་གསུམ་པོའི་ངོ་བོ་བཞག་པ་དང༌།།

རྐྱེན་དང་འབྲེལ་པ་དག་ཡིད་ལ་བྱའོ། ས་བདག་རྟེན་ཅིང་འབྲེལ་འབྱུང་
མཁྱེན་ན་སྣང་བས་མུན་པ་བཞིན། ། ཁྱོད་ཀྱི་ཐུགས་ལ་གནས་པའི་གཏི་མུག་གོ་
སྐབས་ག་ལ་མཆིས། ། འདི་མཁྱེན་སྲིད་པའི་འཁོར་ལོ་ཕྲ་ཞིང་ཟབ་པ་གཟིགས་
པའི་ཕྱིར། ཤེས་རབ་ཡེ་ཤེས་སྤྱན་གཉིས་དྲི་མེད་ལུང་གི་སྨན་བྱུགས་
གཟིགས། ། ཇི་སྐད་དུ་འཕགས་པ་ཀླུ་སྒྲུབ་ཀྱི་ཞལ་སྔ་ནས་ཀྱང༌། རྟེན་ཅིང་
འབྲེལ་བར་འབྱུང་འདི་རྒྱལ་བ་ཡི། ། གསུང་གི་མཛོད་ཀྱི་གཅེས་པ་ཟབ་མོ་
སྟེ། ། གང་གིས་འདི་ནི་ཡང་དག་མཐོང་བ་དེས། ། སངས་རྒྱས་དེ་ཉིད་རིག་
པའི་རྣམ་མཆོག་མཐོང་། ། ཞེས་བསྟན་ཏོ། ། གཏི་མུག་དང་བཅས་པའི་
སེམས་སྦྱང་བའི་རིམ་པ་སྟེ། ། རྟེན་ཅིང་འབྲེལ་བར་འབྱུང་བ་ཡིད་ལ་བྱེད་པ་
བཤད་ཟིན་ཏོ། ། མི་ཡི་བདག་པོ་གལ་ཏེ་ཕྲ་བའི་ཐུགས་ཀྱི་གོ་སྐབས་སུ། །
ཐོག་མའི་རྩོལ་མེད་དུ་དུས་ཅན་སྡིག་པའི་རྩ་བའི་རྟོག་དགྲ་འདི། ། ཞེན་པས་
གནས་སྙམ་ཞུམ་པའི་རྟོག་པ་མི་བཟང་ཞུགས་གྱུར་ན། ། དེ་ཡི་གཉེན་པོར་རྟེན་
ཅིང་སྐྱེས་པའི་དངོས་པོའི་རང་བཞིན་གཟིགས། ། དྲི་མེད་མེ་ལོང་ངོས་ལ་སྐྱེས་
པའི་བཞིན་གྱི་གཟུགས་བརྙན་གང་། ། གལ་ཏེ་ཡང་དག་གནས་ན་རྐྱེན་ལ་རག་
ལས་མི་འགྱུར་ཞིང༌། ། སླར་འདི་རྣམ་པར་འཇིག་འགྱུར་གོ་སྐབས་ཅན་དུ་ག་
ལ་འགྱུར། ། དེ་ཕྱིར་དངོས་མེད་རྐྱེན་ལ་རག་ལས་གཅིག་པུ་རྣམ་པར་
སྤངས། ། ཇི་ལྟར་གནས་པའི་རང་བཞིན་འདི་ཡང་ལེགས་པར་རྣམ་དཔྱད་
ན། ། རབ་ཏུ་ཕྲ་རྡུལ་བར་དུ་འགྱུར་ཞེས་དམ་པས་དང་པོར་གསུངས། ། གལ་
ཏེ་དངོས་ཡོད་དེ་དག་ཤེས་རབ་ཅིས་མི་འབབ། ། དེ་ཕྱིར་དེ་ཡང་ཕྱོགས་ཆའི་
བྱེ་བྲག་དག་གི་ག་ལ་གནས། ། རིན་ཆེན་སེམས་ཀྱི་ཁྱད་པར་འགའ་ཞིག་སྣ་
ཚོགས་སྣང་ཞེ་ན། ་དེ་བཞིན་འདི་ལའང་སྐད་ཅིག་ཅེས་བྱ་རབ་ཕྲ་དམ་པས་
གསུངས། སྐད་ཅིག་སྐད་ཅིག་ཅེས་བྱའི་གང་དག་ཕྲ་ལ་རྣམ་པར་རྨོངས། །
དེ་ཡང་ཇི་ལྟར་ཐོག་མ་དབུས་མཐའ་དག་ཏུ་བལྟ་མི་ནུས། ། དེ་ཕྱིར་རིན་པོ་

ཆེའི་ཕྲེང་བ་ལས། ། སྐད་ཅིག་ཇི་ལྟར་མཐའ་ཡོད་ལྟར། ། ཐོག་མ་དང་དབུས་
དེ་ལྟར་བརྟག ། སྐད་ཅིག་རང་བཞིན་གསུམ་གྱི་ཕྱིར། ། འཇིག་རྟེན་སྐད་
ཅིག་ལ་མི་གནས། ། ཞེས་བསྟན་ཏོ། ། དེ་ལྟར་འདི་དག་ཕྱི་དང་ནང་དུ་
བཅས་པ་གཅིག་མིན་ཞིང༌། ། དེ་ཉིད་ཕྱིར་ན་དེ་ཡི་རང་བཞིན་རྣམ་བསགས་
དུ་མའང་མིན། ། འདི་དག་ལས་དབེན་དངོས་པོ་ཤེས་རབ་མིག་གིས་འགའ་མ་
དམིགས། ། དེས་ན་འདི་དག་མཐའ་གཉིས་གྲོལ་བ་དམ་པས་གསལ་པར་
གསུངས། ། དེ་བཞིན་གཅིག་གིས་གཅིག་ཉིད་སྐྱེད་པ་མངོན་སུམ་འགལ་
མཐོང་སྟེ། རབ་ཏུ་ཕྲ་བའི་འབྲས་བུའང་རྒྱུ་ནི་གཅིག་ནི་ལ་བལྟོས་པར། ་།།
འགྲོ་བའི་མངོན་སུམ་ཉིད་དུ་སྟོན་པ་བཞིན་དུ་ངེས་པར་གནས། ། དེ་བཞིན་
ཅིག་གིས་ཅིག་མིན་སྐྱེད་སོགས་ཐམས་ཅད་གནོད་པར་བཅས། ། དངོས་
རྣམས་ཐུག་མེད་མ་ལུས་སླར་སྐྱེད་འགྱུར་འདི་བཟློག་དཀའི་ཕྱིར། ཡོད་པ་
འགའ་ཞིག་སྐྱེ་ཞེས་འདི་ནི་སུས་ཀྱང་སྨྲ་མི་ནུས། ། གང་མེད་འགའ་ཞིག་སྐྱེན་
མེད་པ་ཡི་ཐ་སྙད་སུ་ཞིག་འཇོག ། དེ་ཕྱིར་བདག་ལས་སྐྱེ་སོགས་འདི་དག་
མཁས་པས་རྩེ་ནས་བཏོན། ། དེ་ལྟར་ཁྱོད་ཀྱིས་ཤེས་རབ་སྤྱན་གསལ་དྲི་མེད་
རྣམ་རྒྱས་པས། ། རྟེན་ཅིང༌ འབྲེལ་འབྱུང་མཚན་ཉིད་འདི་ལ་ཡུན་རིང་
གཟིགས་པ་ན། ། ཐོག་མེད་སྲིད་རྒྱུད་བསགས་པའི་བསྙེངས་གནས་རབ་ཏུ་ཕྲ་
བ་ཡང་། ། གང་ནའང་གནས་པར་འགྱུར་འདི་གཟིགས་མིན་མི་བདག་གང་
གིས་ཞུམ། ། དེ་ལྟར་ནི་འཕགས་པ་མི་ཕམ་པའི་ཞལ་སྔ་ནས། འདི་ལ་བསལ་
བ་ཅི་ཡང་མེད། ། བསྣན་པར་བྱ་བ་ཅུང་ཟད་མེད། ། ཡང་དག་ཉིད་ལ་ཡང་
དག་ལྟ། ། ཡང་དག་མཐོང་ནས་རྣམ་པར་གྲོལ། ། ཞེས་གསུངས་ཤིང༌།
འཕགས་པ་ཀླུ་སྒྲུབ་ཀྱི་ཞལ་སྔ་ནས་ཀྱང་།།མཐོང༌ བའི་ཆོས་ལ་མྱ་ངན་
འདས། །བྱ་བ་བྱས་པའང་དེ་ཉིད་ཡིན། ། ཞེས་གསུངས་སོ། ། དེས་ན་གང་
ལ་དགའ་བའམ་ཡང་ན་སྐྲག་གནས་འདི་ཅི་ཞིག ། བསྐལ་པ་བྱེ་བར་བསྒྲུབས་

ཀྱང་བསྟན་གནས་དེ་ནི་སུ་ཡིས་ནུས། ། གང་ཞིག་རྣམ་པར་གཞོམ་ཞེས་འབད་
པའང་བླུན་ཏེ་རྣམ་པར་ངེལ། ། ཅི་ཕྱིར་ཞེ་ན་གདོད་ནས་མ་སྐྱེས་དེ་ལ་སུ་ཡིས་
དགག་། དེ་འདྲའི་གནས་མེད་འདིར་གནས་ཡེ་ཤེས་ཅན་ཏེ་བདེ་བར་
ལྡན། ། གང་ལ་རྣམ་རྟོག་མེད་འདི་ཐུབ་པས་གསལ་བར་གསུངས། ། འདི་
སྤངས་ལྷ་ཡུལ་འདོད་པར་རབ་ཏུ་ཡིད་འཕྲོགས་བྱེད་པ་དང༌། ། འཁོར་ལོས་
སྒྱུར་བའི་འབྱོར་པའང་དམ་པས་ཚེར་མའི་གནོད་འདྲར་གསུངས། །
བདག་འོན་ཀྱང་གནས་འདིར་ཤིན་ཏུ་དགྱེས་པར་མ་གྱུར་ཅིག ། ཅི་ཕྱིར་ཞེ་ན་
བདག་གཞན་ཕན་པ་མི་བཟད་འབྱོར་ལས་ཁྱོད། ། རྣམ་པར་ལྷུང་བའི་སྒོ་མོ་མི་
མཁས་རྣམས་ལ་འདི་རབ་སྤངས། ། ཁ་ཅིག་སྒོ་འདིར་རབ་དགའ་འཇུག་ལ་
སྙིང་བརྩེ་རིང་དུ་སྤངས། ། གཞན་དག་གནས་འདིར་འཁྲུལ་ཕྱིར་ལས་འབྲས་
ཐལ་བ་བཞིན་དུ་བྱེད། ། གཞན་དག་ཤིན་ཏུ་མེས་ལས་སངས་རྒྱས་ཡོན་ཏན་
བསམ་ཡས་འདོད། ། འདི་འདྲ་འདི་དག་སྒོ་འདིར་ཞུགས་ལས་རང་གཞན་
བདེ་ལས་ཉམས། ། དེ་ཕྱིར་འདི་ནི་ཡན་ལག་ལྡན་པར་བགས་ཀྱིས་བསྟེན་པར་
བགྱི། ། དེ་ལྟར་ནི་འཕགས་པ་དྲི་མ་མེད་པར་གྲགས་པས་བསྟན་པ་ཞེས་བྱ་བ་
ཐེག་པ་ཆེན་པོའི་མདོ་ལས་ཀྱང་། མིང་ཡང་ཡོད་དང་མེད་མ་ཡིན་པར་ཚིག་
གིས་གསུངས། ། རྒྱུ་ལ་བརྟེན་ཏོ་བྱུང་བའི་ཆོས་ནི་འདི་ཀུན་ཏེ། ། འདི་ལ་
བདག་མེད་ཚོར་བ་པོ་དང་བྱེད་མེད་ཀྱང༌། ། དགེ་དང་མི་དགེའི་ལས་རྣམས་
ཅུང་ཟད་མེད་མི་འགྱུར། ། ཞེས་གསུངས་སོ། ། རྟེན་ཅིང་འབྲེལ་བར་འབྱུང༌
བའི་དེ་བཞིན་ཉིད་བསམ་གྱིས་མི་ཁྱབ་པ་ཡིད་ལ་བྱའོ། ། མི་དབང་ཡིན་ལག་
བཞི་པོ་འདི་ཙམ་གྱིས་ཁྱོད་ཀྱི་ཐུགས་ཀྱི་དྲི་མ་རགས་པ་རྣམས། ། ངེས་པར་
གསལ་འགྱུར་འདི་ལ་དོགས་མ་མཛད། ། དེ་ལས་གོང་དུ་ཁྱབ་པར་རྣམ་བཞེད་
ན། ། དཀྱིལ་འཁོར་བྱུག་པ་སྔོན་དུ་འགྲོ་བ་ཡིས། ། སྐྱེ་བ་གཞན་དུ་འབྱོར་པ་
མི་ཟད་པ། ། དེ་ལྟའི་བཞེད་པ་ཉིད་ཀྱི་ཕྱག་གནས་ལྟར། ། བསླུ་བ་མེད་པར་

བདག་གིས་བརྗོད་པར་བགྱི། ། ཨོཾ་བཛྲ་རེ་ཁེ་ཧཱུྃ། ། གཙང་སྤྱོད་པ་ཡི་ལྕི་བ་
ནི། ། ཆུ་དང་འོ་མ་ཞོ་དང་མར། ། ཐམས་ཅད་དེ་ལས་བྱུང་བ་དག ། སྣོད་
གཙང་བསྐོལ་ཏེ་ཆུ་རྣམས་དབོ། ། ཚིག་མ་དོར་ཏེ་དབུས་ཀྱི་ཆས། དབྱིབས་
ཅི་དགའ་བའི་མཎྜལ་ནི། ། ས་བདག་ཁྲུ་གང་ཡན་ཆད་བར།། གསང་སྔགས་
འདོན་ལ་གཞོལ་བར་བྱུག་། དེ་ནས་དེ་ནི་གུས་པ་ཡིས། ། རྒྱལ་བ་སྲས་གསུམ་
བཅས་ལ་དབུལ། ། མཇུག་ཏུ་ཐུབ་པས་གསུངས་པ་ཡི། ། ཚིགས་བཅད་འདི་
དག་བརྗོད་པར་བྱ། ། བ་ཡི་ལྕི་བ་ཆུར་བཅས་སྦྱིན་པ་སྟེ། ། ལེགས་པར་
བྱུགས་པ་བྱེད་པ་ཚུལ་ཁྲིམས་སོ། ། སྲིན་བུ་གྲོགས་སྦྱར་བསལ་བ་བཟོད་པ་
ཡིན། ། བྱ་བ་ལ་ནི་ཉེར་ཞུགས་བརྩོན་འགྲུས་ཏེ། ། དེ་ཡི་སྐད་ཅིག་སེམས་ནི་
གཅིག་བྱེད་པ། ། བསམ་གཏན་ཤེས་རབ་རི་མོ་གསལ་བའོ། ། ཐུབ་པའི་
མཎྜལ་བྱས་པ་ཡིས། ། ཕ་རོལ་ཕྱིན་པ་འདི་དྲུག་འཐོབ། ། གསེར་གྱི་མདོག་ཏུ་
འགྱུར་པ་དང་། – ། ནད་རྣམས་ཀུན་དང་བྲལ་བར་འགྱུར། ། ཟླ་བ་ལྟར་མཛེས་
གསལ་བ་ཡི། ། ལྷ་དང་མི་ནི་དམ་པར་སྐྱེ། ། ནོར་དང་གསེར་ནི་འབྱོར་པ་
ཡི། ། རྒྱལ་པོའི་རིགས་སུ་སྐྱེ་བར་འགྱུར། ། བདེ་བར་གཤེགས་པའི་ཕོ་བྲང་
མཆོག ། མཎྜལ་གང་ཞིག་བྱེད་པ་དང་། སྡིག་པ་ཐམས་ཅད་མི་བྱེད་
ཅིང༌། ། དགེ་བ་ཕུན་སུམ་ཚོགས་པར་སྦྱང་། ། རང་གི་སེམས་ནི་ཡོངས་
འདུལ་བ། ། འདི་ནི་སངས་རྒྱས་རྣམས་ཀྱིས་བསྔགས། ། ཞེས་སོ། ། དེ་ནས་
དགེ་བ་དེ་ཉིད་རྒྱུ་མཚན་དུ་བྱས་ལ། ། དཀོན་མཆོག་གསུམ་ལ་ཕྱག་འཚལ་
ཞིང༌། ། དཀོན་མཆོག་གསུམ་ལ་སྐྱབས་སུ་མཆི། ། བདག་ནི་ཁྱེད་ལ་རྣམ་ཀུན་
འབུལ། ། སྡིག་པ་ཐམས་ཅད་བཤགས་པར་བགྱི། ། འགྲོ་བའི་དགེ་ལ་རྗེས་ཡི་
རང༌། ། དམ་ཆོས་འཁོར་ལོ་མཆོག་བསྐོར་དང༌། ། ཡོངས་སུ་མྱ་ངན་འདས་
སྤང་ཕྱིར། ། བདག་ནི་ཁྱེད་ལ་གསོལ་བ་འདེབས། ། འདི་སོགས་དགེ་བའི་
ལས་རྣམས་ནི། ། བྱང་ཆུབ་བླ་ན་མེད་པར་བསྔོ། །འགྲོ་བ་སྡུག་བསྔལ་ཁུར་

ཆེན་བོར་པའི་ཕྱིར། ། བདག་གིས་སེམས་ནི་བྱང་ཆུབ་ཕྱིར་བསྐྱེད་དེ། ། མ་
སྒྲལ་བསྒྲལ་དང་མ་གྲོལ་དགྲོལ་བ་དང༌། ། དབུགས་མ་ཕྱིན་པ་བདག་གིས་
དབུགས་དབྱུང་སྟེ། ། མྱ་ངན་མ་འདས་བདག་གིས་མྱ་ངན་བཟླ། ། དེ་ལྟར་
བྱང་ཆུབ་ཀྱི་སེམས་རབ་ཏུ་བརྟན་པར་བསྐྱེད་ལ་ཇི་ལྟར་འདོད་པའི་བྱ་བ་དགེ་
བ་ལ་འཇུག་པར་བྱའོ། ། མི་དབང་ཁྱོད་ཐུགས་སྦྱངས་པས་དགེ་བརྒྱ་ཆེན་དག་
དགྱེས་བསྐྱེད་ནས། ། སྦྱིན་དང་ཚུལ་ཁྲིམས་བཟོད་པ་བརྩོན་འགྲུས་བསམ་
གཏན་ཤེས་རབ་ཕ་རོལ་ཕྱིན། །རྒྱ་ཆེར་སྤེལ་མཛད་དེར་ཡང་ཁྱོད་ཀྱི་ཐུགས་ནི་
རྨ་མེད་འབད་འཚལ་ཏེ། ། སེམས་མ་བསྲུངས་པའི་སྐྱེས་བུའི་དགེ་ལ་འཇུག་པ་
ཕུ་ཆུའི་རྒྱུན་འཁྲུངས་ལྟར། ། ཕན་དང་འབྲེལ་པའི་གནོད་པའམ་རབ་ཏུ་མ་
རུངས་འགྱུར་བའི་གནས་སྐབས་མཆིས། ། གནས་འདི་མཁས་པས་གཟིགས་
ནས་མཐུ་ལྡན་ཉིད་ཀྱི་ཐུགས་ནི་བསྲུངས་འཚལ་ལོ། ། དེ་ལྟར་ནི་བསྙེངས་དང་
བྲལ་ལ་མང་དུ་གསོལ་ཅི་འཚལ། ། ཕན་པའི་མན་ངག་དོན་པོ་འདི་ལགས་
ཏེ། ། ཁྱོད་ཀྱི་ཐུགས་ཐུལ་མཛོད་ཅིག་བཅོམ་ལྡན་གྱིས། ། སེམས་ནི་ཆོས་ཀྱི་རྩ་
བ་ལགས་ཞེས་གསུངས། ། ཚིགས་སུ་བཅད་པ་གཅིག་པོ་འདི་འཕགས་པ་ཀླུ་
སྒྲུབ་ཀྱི་ཞལ་སྔ་ནས། ། མཁར་གྱི་རྒྱལ་པོ་བདེ་སྤྱོད་ལ་གདམས་པ་བཤེས་པའི་
སྤྲང་ཡིག་ལས་གསུངས་པ་བདག་གིས་དྲངས་པའོ། ། མི་སྐྱོང་ཁྱོད་ནི་གལ་ཏེ་
གསང་བའི་ལམ་ལ་དགྱེས་པ་ན། ། ལམ་དེ་རབ་ཏུ་རྟོགས་དཀའ་སེམས་ལ་རྨ་
འབྱིན་ཚིག་འཕྲོས་ཏེ། ། བུད་མེད་འཁྱུད་སོགས་ཚུལ་བཞིན་མ་ཡིན་ཡིད་ལ་
བྱེད་པར་ལྡན། ། ཁ་ཅིག་མངོན་སུམ་འཁྲིག་དང་དྲག་ཤུལ་སྤྱོད་ལ་འཇུག་པ་
སྟེ། ། མི་དབང་ཐུགས་ལ་གནོད་ན་ཐུབ་པའི་དཀའ་ཡང་དུག་དང་འདྲ། ། དེ་
ཕྱིར་ཁྱོད་ཀྱིས་གསང་བའི་ལམ་དུ་ཞུགས་པའི་རྒྱུ་མཚན་ལས། ། ཁྱོད་ཐུགས་
འདོད་ཆགས་ལ་སོགས་དྲི་མས་གོས་པ་འདི་ནི་སྤང་། ། གང་གཞན་སྐྱེ་བོ་དེ་
འདྲའང་བཟློག་པར་ཁྱོད་ཀྱིས་རྣམ་བསྒྲུབ་རིགས། ། དོན་འདི་ནི། ཞུ་བའི་

འོག་ཏུ་ཟ་བ་ལ། ། མར་གྱི་ཉིང་ཁུ་ཀ་ར་དང་། ། སྦྲང་རྩི་དག་ནི་བདུད་རྩི་
བཞིན། ། མ་ཞུ་ཟ་བ་དུག་ཏུ་འགྱུར། ། དེ་བཞིན་རབ་རྒྱས་བདུད་རྩི་མཆོག
དགོངས་པའི་ཚིག་ལ་མི་མཁས་བཞིན། ། བྱིས་པའི་བློ་དང་ལྡན་རྣམས་
ལ། ། མི་ཟད་པ་ཡི་དུག་ཏུ་འགྱུར། ། ཞེས་གསུངས་ཏེ། འདི་ནི་འཕགས་པ་
ཡོངས་མྱ་ངན་ལས་འདས་པ་ཆེན་པོ་ཞེས་བྱ་བ་ཐེག་པ་ཆེན་པོའི་མདོ་ལས་
གསུངས་པ་བདག་གིས་འདིར་བྲིས་པའོ། ། རིན་ཆེན་སེམས་ནི་རྣམ་པར་སྦྱང་
བའི་ཕྱིར། ། ཐུབ་པའི་བཀའ་ལུང་ཅུང་ཟད་འདིར་བྲིས་པས། ། ས་ཡི་བདག་
པོའི་ཐུགས་ནི་དྲི་མེད་པ། ། སྟོན་ཀའི་ཟླ་རྒྱས་ལྟ་བུར་གསལ་གྱུར་ཅིག །
འགྲོ་བའང་རིམ་གྱིས་སེམས་ནི་རྣམ་སྦྱངས་ཏེ། ། མུ་ཏིག་དྲི་མེད་འབྲུ་ལྟར་རྣམ་
དག་ཤོག ། སེམས་རིན་པོ་ཆེ་རྣམ་པར་སྦྱང་བའི་རིམ་པ་ཞེས་བྱ་བའི་སྤྲིང་
ཡིག ། སློབ་དཔོན་བྱང་ཆུབ་སེམས་དཔའ་ཆེན་པོ་དགྲ་ལས་རྒྱལ་གསང་བས་
མཛད་པ་རྫོགས་སོ། །
རྒྱ་གར་གྱི་མཁན་པོ་ཨཱ་ཙཱརྱ་དུ་ལམ་པ་དང༌། ལོ་ཙཱ་བ་དགེ་སློང་ཆོས་ཀྱི་
ཤེས་རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། །
ཨེ་མ་ཧོ། འཇམ་དཔལ་རྡོ་རྗེ་བྱིན་བརླབས་པའི། ། ཛི་ཏཱ་རིས་མཛད་
གཞུང་འདི་ལ། ། བརྟེན་ནས་རང་སེམས་སྦྱང་བ་ལ། ། མཁས་པ་རྣམས་ཀྱིས་
བཙོན་པར་རིགས། ། ། །

བཤེས་སྤྲིང་།
རྒྱ་གར་སྐད་དུ། སུ་ཧྲི་ཏ་ལེ་ཁ། བོད་སྐད་དུ། བཤེས་པའི་སྤྲིང་
ཡིག ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། ། ཡོན་ཏན་རང་
བཞིན་དག་འོས་བདག་གིས་ནི། ། བདེ་བར་གཤེགས་པའི་གསུང་བསྙད་ལས་
བྱུང་བའི། ། བསོད་ནམས་འདུན་སླད་འཕགས་པའི་དབྱངས་འདི་དག་
ཅུང་ཟད་ཅིག་བསྡེབས་ཁྱེད་ཀྱིས་གསན་པའི་རིགས། ། ཇི་ལྟར་བདེ་གཤེགས་
སྐུ་གཟུགས་ཤིང་ལས་ཀྱང༌། ། བགྱིས་པ་ཅི་འདྲའང་རུང༌ སྟེ་མཁས་པས་
མཆོད། ། དེ་བཞིན་བདག་གི་སྙན་ངག་འདི་ངན་ཡང་། ། དམ་ཆོས་བརྗོད་ལ་
བསྟེན་སླད་སྨད་མི་བགྱི། ། ཐུབ་པ་ཆེན་པོའི་བཀའ་ནི་སྙན་དགུ་ཞིག ། ཁྱོད་
ཀྱི་ཐུགས་སུ་ལྟ་ཡང་ཆུད་མོད་ཀྱི། ། རྡོ་ཐལ་ལས་བགྱིས་དགུང་ཟླའི་འོད་ཀྱིས་
ནི། ། ཆེས་དཀར་ཉིད་དུ་ཅི་སྟེ་མི་བགྱིད་ལགས། ། རྒྱལ་བས་སངས་རྒྱས་ཆོས་
དང་དགེ་འདུན་དང་། ། གཏོང་དང་ཚུལ་ཁྲིམས་ལྷ་རྗེས་དྲན་པ་དྲུག །
རབ་ཏུ་བཀའ་སྩལ་དེ་དག་སོ་སོ་ཡི། ། ཡོན་ཏན་ཚོགས་ཀྱི་རྗེས་སུ་དྲན་པར་
བགྱི། ། དགེ་བའི་ལས་ལམ་བཅུ་པོ་ལུས་དང་ནི། ། ངག་དང་ཡིད་ཀྱིས་རྟག་
ཏུ་བསྟེན་བགྱི་ཞིང་། ། ཆང་རྣམས་ལས་ཟློག་དེ་བཞིན་དགེ་བ་ཡི། ། འཚོ་བ་
ལ་ཡང་མངོན་པར་དགྱེས་པར་མཛོད། ། ལོངས་སྤྱོད་གཡོ་བ་སྙིང་པོ་མེད་
མཁྱེན་ནས། ། དགེ་སློང་བྲམ་ཟེ་བཀྲེན་དང་བཤེས་རྣམས་ལ། ། སྦྱིན་པ་ཚུལ་
བཞིན་སྩལ་བགྱི་ཕ་རོལ་ཏུ། ། སྦྱིན་ལས་གཞན་པའི་གཉེན་མཆོག་མ་མཆིས་
སོ། ། ཁྱོད་ཀྱིས་ཚུལ་ཁྲིམས་མ་ཉམས་མོད་མི་དམའ། ། མ་འདྲེས་མ་སྦགས་མ་
གོས་བསྟེན་པར་མཛོད། ། ཁྲིམས་ནི་རྒྱུ་དང་མི་རྒྱུའི་ས་བཞིན་དུ། ། ཡོན་ཏན་

ཀུན་གྱི་གཞི་རྟེན་ལགས་པར་གསུངས། ། སྦྱིན་དང་ཚུལ་ཁྲིམས་བཟོད་བརྩོན་
བསམ་གཏན་དང་། ། དེ་བཞིན་ཤེས་རབ་གཞལ་མེད་ཕ་རོལ་ཕྱིན། ། འདི་
དག་རྒྱས་མཛད་པ་ཡི་རྒྱ་མཚོ་ཡི། ། ཕ་རོལ་ཕྱིན་པ་རྒྱལ་བའི་དབང་པོ་
མཛོད། ། གང་ལ་ཕ་དང་མ་དག་མཆོད་པ་ཡི། ། རིགས་དེ་ཚངས་བཅས་སློབ་
དཔོན་བཅས་པ་ལགས། ། དེ་དག་ལ་ཆོད་གྲགས་པར་འགྱུར་བ་དང༌། ། སླད་
མ་ལ་ཡང་མཐོ་རིས་འགྱུར་པ་ལགས། ། འཚེ་དང་ཆོམ་རྐུན་འཁྲིགས་པ་བརྫུན་
དང་ནི། ། ཆང་དང་དུས་མིན་ཟས་ལ་ཆགས་པ་དང༌། ། མལ་སྟེན་མཐོ་ལ་
དགའ་དང་བླ་དག་དང་། ། གར་དང་ཕྲེང་བའི་ཁྱད་པར་རྣམས་སྤོང་
ཞིང༌། ། དགྲ་བཅོམ་ཚུལ་ཁྲིམས་རྗེས་སུ་བྱེད་པ་ཡི། ། ཡན་ལག་བརྒྱད་པོ་
འདི་དག་དང་ལྡན་ན། ། གསོ་སྦྱོང་འདོད་སྤྱོད་ལྷ་ལུས་ཡིད་འོང་པ། ། སྐྱེས་
པ་བུད་མེད་དག་ལ་སྩོལ་བར་བགྱིད། ། སེར་སྣ་གཡོ་སྒྱུ་ཆགས་དང་སྙོམས་ལས་
དང༌། ། མངོན་པའི་ང་རྒྱལ་འདོད་ཆགས་ཞེ་སྡང་དང་། ། རིགས་དང་
གཟུགས་དང་ཐོས་པ་ལང་ཚོ་དང་། ། དབང་ཐང་ཆེ་བས་རྒྱགས་པ་དགྲ་བཞིན་
གཟིགས། ། བག་ཡོད་བདུད་རྩིའི་གནས་ཏེ་བག་མེད་པ། ། འཆི་བའི་གནས་
སུ་ཐུབ་པས་བཀའ་སྩལ་ཏེ། ། དེ་བས་ཁྱོད་ཀྱིས་དགེ་ཆོས་སྤེལ་སླད་དུ། །
གུས་པས་རྟག་ཏུ་བག་དང་བཅས་པར་མཛད། ། གང་ཞིག་སྔོན་ཆད་བག་མེད་
གྱུར་པ་ལས། ། ཕྱི་ནས་བག་དང་ལྡན་པར་གྱུར་དེ་ཡང་། ། ཟླ་བ་སྤྲིན་བྲལ་ལྟ་
བུར་རྣམ་མཛེས་ཏེ། ། དགའ་བོ་སོར་ཕྲེང་མཐོང་ལྡན་བདེ་བྱེད་བཞིན། །
འདི་ལྟར་བཟོད་མཚུངས་དཀའ་ཐུབ་མ་མཆིས་པས། ། ཁྱོད་ཀྱིས་ཁྲོ་བོའི་གོ་
སྐབས་དབྱེ་མི་བགྱི། ། ཁྲོ་བ་སྤངས་པས་ཕྱིར་མི་ལྡོག་པ་ཉིད། ། འཐོབ་པར་
འགྱུར་བར་སངས་རྒྱས་ཞལ་གྱིས་བཞེས། ། བདག་ནི་འདིས་སྤྱོད་འདིས་
བཏགས་ཕམ་པར་བྱས། ། འདི་ཡིས་བདག་ནོར་ཕྲོགས་པར་གྱུར་ཏོ་ཞེས། །
ཁོན་དུ་འཛིན་པའང་འཁྲུག་ལོང་རྣམ་སྐྱེད་དེ། ཁོན་འཛིན་རྣམ་སྤངས་བདེ་

བར་གཉིད་ཀྱིས་ལོག་། སེམས་ནི་ཆུ་དང་ས་དང་རྡོ་བ་ལ། ། རི་མོར་བྲིས་པ་
དེ་འདྲར་རིག་པར་བགྱི། ། དེ་ནད་ཉོན་མོངས་ཅན་ལ་དང་པོ་ནི། ། མཆོག་
སྟེ་ཆོས་འདོད་རྣམས་ལ་ཐ་མ་ལགས། ། རྒྱལ་བས་སྙིང་ལ་འབབ་དང་བདེན་པ་
དང་། ། ལོག་པར་སྨྲ་ལྡན་སྐྱེས་བུ་རྣམས་ཀྱི་ནི། ། སྦྲང་རྩི་མེ་ཏོག་མི་གཙང་ལྟ་
བུའི་ཚིག ། རྣམ་གསུམ་བཀའ་སྩལ་དེ་ལས་ཐ་མ་སྤང་། ། སྣང་ནས་སྣང་
བའི་མཐར་ཐུག་མུན་པ་ནས། ། མུན་པའི་མཐའ་དང་སྣང་ནས་མུན་མཐར་
ཐུག ། མུན་ནས་སྣང་བའི་མཐར་ཐུག་གང་ཟག་ནི། ། ། བཞི་སྟེ་དེ་དག་
རྣམས་ཀྱི་དང་པོ་མཛོད། ། མི་ནི་ཨ་མའི་འབྲས་བཞིན་མ་སྨིན་ལ། སྨིན་པ་
དང་འདྲ་སྨིན་ལ་མ་སྨིན་འདྲ། ། མ་སྨིན་མ་སྨིན་པར་སྣང་སྨིན་ལ་ནི། ། སྨིན་
པར་སྣང་ཞེས་བགྱི་བ་འདྲར་རྟོགས་མཛོད། །གཞན་གྱི་ཆུང་མ་མི་བལྟ་མཐོང་
ན་ཡང་། ། ན་ཚོད་མཐུན་པར་མ་དང་བུ་མོ་དང་། ། སྲིང་མོའི་འདུ་ཤེས་
བསྐྱེད་བགྱི་ཆགས་གྱུར་ན། ། མི་གཙང་ཉིད་དུའང་ཡང་དག་བསམ་པར་
བགྱི། ། གཡོ་བའི་སེམས་ནི་ཐོས་མཚུངས་བུ་ལྟ་བུར། ། གཏེར་བཞིན་སྲོག་
དང་འདྲ་བར་བསྲུང་བགྱི་སྟེ། ། གདུག་པ་དུག་དང་མཚོན་ཆ་དགྲ་བོ་
དང་། ། མེ་བཞིན་འདོད་པའི་བདེ་ལ་ཡིད་བྱུང་མཛོད། ། འདོད་པ་རྣམས་ནི་
ཕུང་བ་སྐྱེད་པ་སྟེ། ། རྒྱལ་བའི་དབང་པོས་ཀིམ་པའི་འབྲས་འདྲར་
གསུངས། ། དེ་དག་སྤང་བགྱི་དེ་ཡི་ལྕགས་སྒྲོགས་གིས། ། འཁོར་བའི་བཙོན་
རར་འཇིག་རྟེན་འདི་དག་བཅིངས། ། གང་དག་དབང་པོ་དྲུག་ཡུལ་རྣམས་ལ་
ནི། ། རྟག་ཏུ་མི་བརྟན་གཡོ་དང་གང་དག་ཅིག ། གཡུལ་ངོར་དགྲ་ཚོགས་
ལས་རྒྱལ་དེ་དག་ལས། ། ། མཁས་རྣམས་དང་པོ་དཔའ་རབ་ལེགས་པར་
འཚལ། ། བུད་མེད་གཞོན་ནུའི་ལུས་ནི་ལོགས་ཤིག་ཏུ། ། དྲི་ང་བ་དང་སྒོ་
དགུ་དོད་པ་དང༌། མི་གཙང་ཀུན་སྣོད་འདྲ་བ་དགང་དཀའ་དང༌། ། ལྤགས་
པས་གཡོགས་པར་རྒྱུན་ཡང་ལོགས་ཤིག་གཟིགས། ། ཇི་ལྟར་མཛེས་ཅན་སྲིན་

བུས་ཉེན་པ་ན། ། བདེ་བའི་དོན་དུ་མེ་ལ་ཀུན་བསྟེན་ཀྱང་། ། ཞི་བར་མི་
འགྱུར་དེ་ཉིད་འདྲ་བར་ནི། འདོད་པ་རྣམས་ལ་ཆགས་པའང་མཁྱེན་པར་
མཛོད། ། དོན་དམ་གཟིགས་པར་བགྱི་སླད་དངོས་རྣམས་ལ། ། ཚུལ་བཞིན་
ཡིད་ལ་བགྱིད་པ་དེ་གོམས་མཛོད། ། དེ་དང་འདྲ་བར་ཡོན་ཏན་ལྡན་པ་
ཡི། ། ཆོས་གཞན་འགའ་ཡང་མཆིས་པ་མ་ལགས་སོ། ། སྐྱེས་བུ་རིགས་
གཟུགས་ཐོས་དང་ལྡན་རྣམས་ཀྱང་། ། ཤེས་རབ་ཚུལ་ཁྲིམས་བྲལ་བ་བཀུར་མ་
ལགས། ། དེ་ལྟས་གང་ལ་ཡོན་ཏན་འདི་གཉིས་ལྡན། ། དེ་ནི་ཡོན་ཏན་གཞན་
དང་བྲལ་ཡང་མཆོད། ། འཇིག་རྟེན་མཁྱེན་པ་རྙེད་དང་མ་རྙེད་དང་། ། བདེ་
དང་མི་བདེ་སྙན་དང་མི་སྙན་དང༌། ། བསྟོད་སྨད་ཅེས་བགྱི་འཇིག་རྟེན་ཆོས་
བརྒྱད་པོ། བདག་གི་ཡིད་ཡུལ་མིན་པར་མགོ་སྙོམས་མཛོད། ། ཁྱོད་ཀྱིས་
བྲམ་ཟེ་དགེ་སློང་ལྷ་དང་ནི། ། མགྲོན་དང་ཡབ་ཡུམ་དག་དང༌ བཙུན་མོ་
དོང་། ། འཁོར་གྱི་སླད་དུའང་སྡིག་པ་མི་བགྱི་སྟེ། ། དམྱལ་བའི་རྣམ་སྨིན་
སྐལ་ནོད་འགའ་མ་མཆིས། ། སྡིག་པའི་ལས་རྣམས་སྤྱོད་པ་འགའ་ཡང་ནི། །
དེ་ཡི་མོད་ལ་མཚོན་བཞིན་མི་གཅོད་ཀྱང༌། ། འཆི་བའི་དུས་ལ་བབ་ན་སྡིག་པ་
ཡི། ། ལས་ཀྱི་འབྲས་བུ་གང་ལགས་མངོན་པར་འགྱུར། ། དད་དང་ཚུལ་
ཁྲིམས་གཏོང་དང་ཐོས་པ་ནི། ། དྲི་མེད་ངོ་ཚ་ཤེས་དང་ཁྲེལ་ཡོད་དང༌། །
ཤེས་རབ་ནོར་བདུན་ལགས་པར་ཐུབ་པས་གསུངས། ། ནོར་གཞན་ཕལ་པ་
དོན་མ་མཆིས་རྟོགས་མཛོད། ། རྒྱན་པོ་འབྱེད་དང་འདུས་ལ་བལྟ་བ་དང་། །
ལེ་ལོ་སྡིག་པའི་གྲོགས་ལ་བརྟེན་པ་དང་། ། ཆང་དང་མཚན་མོ་རྒྱུ་བ་ངན་སོང་
བ། ། གྲགས་པ་ཉམས་པར་འགྱུར་བ་དེ་དྲུག་སྤོངས། ། ནོར་རྣམས་ཀུན་གྱི་
ནང་ན་ཆོག་ཤེས་པ། ། རབ་མཆོག་ལགས་པར་ལྷ་མིའི་སྟོན་པས་གསུངས། །
ཀུན་ཏུ་མཆོག་ཤེས་མཛོད་ཅིག་ཆོག་མཁྱེན་ན། ། ནོར་མི་བདོག་ཀྱང་ཡང་དག་
འབྱོར་པ་ལགས། ། དེས་པ་བདོག་མང་ཇི་ལྟར་སྡུག་བསྔལ་བ། ། འདོད་པ་
།

ཆུང་རྣམས་དེ་ལྟ་མ་ལགས་ཏེ། ། ཀླུ་མཆོག་རྣམས་ཀྱི་མགོ་བོ་ཇེ་སྙེད་པོ། ། དེ་
ལས་བྱུང་བའི་སྡུག་བསྔལ་དེ་སྙེད་དོ། ། རང་བཞིན་དགྲས་འབྲེལ་གཤེད་མ་ལྟ་
བུ་དང། ། ཁྱིམ་ཐབ་བརྙས་བགྱིད་ཇོ་མོ་ལྟ་བུ་དང་། ། ཆུང་ངུའང་རྐུ་བ་ཆོམ་
ཀུན་ལྟ་བུ་ཡི། ། ཆུང་མ་གསུམ་པོ་འདི་དག་རྣམ་པར་སྤངས། ། སྲིང་མོ་ལྟ་
བུར་རྗེས་མཐུན་གང་ཡིན་དང༌། ། མཛའ་མོ་བཞིན་དུ་སྙིང་ལ་འབབ་པ་
དང༌། ། མ་བཞིན་ཕན་པར་འདོད་དང་བྲན་མོ་བཞིན། ། དབང་གྱུར་གང་
ཡིན་རིགས་ཀྱི་ལྷ་བཞིན་བཀུར། ། ཁ་ཟས་སྨན་དང་འདྲ་བར་རིག་པ་ཡིས། །
འདོད་ཆགས་ཞེ་སྡང་མེད་པར་བསྟེན་བགྱི་སྟེ། ། རྒྱུགས་ཕྱིར་མ་ལགས་
བསྙེམས་པའི་ཕྱིར་མ་ལགས། ། མཚག་ཕྱིར་མ་ལགས་ལུས་གནས་འབའ་ཞིག་
ཕྱིར། ། རིགས་པའི་བདག་ཉིད་ཉིན་པར་མཐའ་དག་དང༌། ། མཚན་མོ་ཐུན་
གྱི་སྟོད་སྨད་བཟླས་ནས་ནི། ། མནལ་ཚེའང་འབྲས་བུ་མེད་པར་མི་འགྱུར་
བར། ། དྲན་དང་ལྡན་པར་དེ་དག་བར་དུ་མནོལ། ། བྱམས་དང་སྙིང་རྗེ་དག་
དང་དགའ་བ་དང༌། ། བཏང་སྙོམས་རྟག་ཏུ་ཡང་དག་སྒོམས་མཛོད་ཅིག །
གོང་མ་བརྙེས་པར་མ་གྱུར་དེ་ལྟ་ནའང་། ། ཚངས་པའི་འཇིག་རྟེན་བདེ་བ་
ཐོབ་པར་འགྱུར། ། འདོད་སྤྱོད་དགའ་དང་བདེ་དང་སྡུག་བསྔལ་དག།
རྣམ་པར་སྤངས་པའི་བསམ་གཏན་བཞི་པོ་ཡིས། ། ཚངས་པ་འོད་གསལ་དག་
དང་དགེ་རྒྱས་དང༌། ། འབྲས་བུ་ཆེ་ལྷ་རྣམས་དང་སྐལ་མཉམ་འཐོབ། ། རྟག་
དང་མངོན་པར་ཞེན་དང་གཉེན་པོ་མེད། ། ཡོན་ཏན་གཙོ་ལྡན་གཞི་ལས་བྱུང་
བའི་ལས། ། དགེ་དང་མི་དགེ་རྣམ་ལྔ་ཆེན་པོ་སྟེ། ། དེ་ལས་དགེ་བ་སྤྱོད་ལ་
བརྩོན་པར་བགྱི། ། ལན་ཚ་སྲང་འགས་ཆུ་ནི་ཉུང་ངུ་ཞིག ། རོ་བསྒྱུར་
བགྱིད་ཀྱི་གངྒའི་ཀླུང་མིན་ལྟར། ། དེ་བཞིན་སྡིག་པའི་ལས་ནི་ཆུང་དུ་
ཡང་། ། དགེ་བའི་རྩི་བ་ཡངས་པས་མཁྱེན་པར་བགྱི། ། རྒོད་དང་འགྱོད་དང་
གནོད་སེམས་རྨུགས་པ་དང་། ། གཉིད་དང་འདོད་པ་ལ་འདུན་ཐེ་ཚོམ་སྟེ། །

སྒྲིབ་པ་ལྔ་པོ་དེ་དག་དགེ་བའི་ནོར། ། འཕྲོག་པའི་ཆོམ་རྐུན་ལགས་པར་མཁྱེན་
པར་མཛོད། ། དད་དང་བརྩོན་འགྲུས་དག་དང་དྲན་པ་དང་། ། ཏིང་འཛིན་
ཤེས་རབ་ཆོས་མཆོག་ལྔ་ཉིད་དེ། ། འདི་ལ་མངོན་བརྩོན་མཛོད་ཅིག་འདི་དག་
ནི། ། སྟོབས་དབང་ཞེས་བགྱི་རྩེ་མོ་གྱུར་པའང་ལགས། ། ན་རྒ་འཆི་སྡུག་བྲལ་
དང་དེ་བཞིན་དུ། ། ལས་ནི་བདག་གིར་བྱས་ལས་མ་འདས་ཞེས། ། དེ་ལྟར་
ཡང་དང༌ ཡང་དུ་སེམས་པ་ནི། ། དེ་ཡི་གཉེན་པོའི་སྒོ་ནས་རྒྱགས་མི་
འགྱུར། །གལ་ཏེ་མཐོ་རིས་ཐར་པ་མངོན་བཞེད་ན། ། ཡང་དག་ལྟ་ལ་གོམས་
པ་ཉིད་དུ་མཛོད། ། གང་ཟག་ལོག་པར་ལྟ་བས་ལེགས་སྤྱད་ཀྱང༌། ། ཐམས་
ཅད་རྣམ་པར་སྨིན་པ་མི་བཟང་ལྡན། ། མི་ནི་ཡང་དག་ཉིད་དུ་མི་བདེ་
ཞིང་། ། མི་རྟག་བདག་མེད་མི་གཙང་རིག་པར་བགྱི། ། དྲན་པ་ཉེ་བར་མ་
གཞག་རྣམས་ཀྱིས་ནི། ། ཕྱིན་ཅི་ལོག་བཞིར་ལྟ་བ་ཕུང་ཁྲོལ་བ། ། གཟུགས་ནི་
བདག་མ་ཡིན་ཞེས་གསུངས་ཏེ་བདག ། གཟུགས་དང་མི་ལྡན་གཟུགས་ལ་
བདག་གནས་མིན། ། བདག་ལ་གཟུགས་མི་གནས་ཏེ་དེ་བཞིན་དུ། ། ཕུང་པོ་
ལྷག་མ་བཞི་ཡང་སྟོང་རྟོགས་བགྱི། ། ཕུང་པོ་འདོད་རྒྱལ་ལས་མིན་དུས་ལས་
མིན། ། རང་བཞིན་ལས་མིན་ངོ་བོ་ཉིད་ལས་མིན། ། དབང་ཕྱུག་ལས་མིན་རྒྱུ་
མེད་ཅན་མིན་ཏེ། ། མི་ཤེས་ལས་དང་སྲེད་ལས་བྱུང་རིག་མཛོད། ་། ཚུལ་
ཁྲིམས་བརྟུལ་ཞུགས་མཆོག་འཛིན་རང་ལུས་ལ། ། ཕྱིན་ཅི་ལོག་པར་ལྟ་དང་ཐེ་
ཚོམ་སྟེ། ། ཀུན་ཏུ་སྦྱོར་བ་འདི་གསུམ་ཐར་པ་ཡི། ། གྲོང་ཁྱེར་སྒོ་འགེགས་
ལགས་པར་མཁྱེན་པར་གྱི། ། ཐར་པ་བདག་ལ་རག་ལས་འདི་ལ་ནི། ། གཞན་
གྱིས་གྲོགས་བགྱིར་ཅི་ཡང་མ་མཆིས་ཀྱིས། ། ཐོས་དང་ཚུལ་ཁྲིམས་བསམ་
གཏན་ལྡན་པ་ཡིས། ། བདེན་པ་རྣམ་པ་བཞི་ལ་འབད་པ་མཛོད། ། ལྷག་པའི་
ཚུལ་ཁྲིམས་ལྷག་པའི་ཤེས་རབ་དང༌། ། ལྷག་པའི་སེམས་ལ་རྟག་ཏུ་བསླབ་པར་
བགྱི། ། བསླབ་པ་བརྒྱ་རྩ་ལྔ་བཅུ་ལྷག་ཅིག་ཀྱང་། ། གསུམ་པོ་འདིའི་ནང་

ཡང་དག་འདུ་བར་འགྱུར། ། དབང་ཕྱུག་ལུས་གཏོགས་དྲན་པ་བདེ་གཤེགས་
ཀྱིས། ། བགྲོད་པ་གཅིག་པའི་ལམ་དུ་ཉེ་བར་བསྟན། ། དེ་ནི་བསྒྲིམས་ནས་
མངོན་པར་བསྲུང་བགྱི་སྟེ། ། དྲན་པ་ཉམས་པས་ཆོས་ཀུན་འཇིག་པར་
འགྱུར། ། ཚེ་ནི་གནོད་མང་རླུང་གིས་བཏབ་པ་ཡི། ། ཆུ་ཡི་ཆུ་བུར་བས་ཀྱང་
མི་རྟག་ན། ། དབུགས་རྔུབ་དབུགས་འབྱུང་གཉིད་ཀྱིས་ལོག་པ་ལས། ། ། སད་
ཁོམ་གང་ལགས་དེ་ནི་ངོ་མཚར་ཆེ། ། ལུས་མཐའ་ཐལ་བ་མཐར་སྐམ་མཐར་
འདྲུལ་ཞིང་། ། ཐ་མར་མི་གཙང་སྙིང་པོ་མ་མཆིས་པ། ། རྣམ་པར་འཇིག་
དེངས་མྱགས་པར་འགྱུར་བ་སྟེ། ། སོ་སོར་འགྱེས་ཆོས་ཅན་དུ་མཁྱེན་པར་
མཛོད། ། ས་དང་ལྷུན་པོ་རྒྱ་མཚོ་ཉི་མ་བདུན། ། འབར་བསྲེགས་པ་ཡི་ལུས་
ཅན་འདི་དག་ཀྱང༌། ། ། ཐལ་བ་ཡང་ནི་ལུས་པར་མི་འགྱུར་ན། ། ཤིན་ཏུ་ཉམ་
ཆུང་མི་ལྟ་སྨོས་ཅི་འཚལ། ། ད་ལྟར་འདི་ཀུན་མི་རྟག་བདག་མེད་དེ། །
སྐྱབས་མེད་མགོན་མེད་གནས་མེད་དེ་སླད་དུ། ། འཁོར་བ་ཆུ་ཤིང་སྙིང་པོ་མེད་
པ་ལ། ། མི་མཆོག་ཁྱོད་ཀྱི་ཐུགས་ནི་དབྱུང་བར་མཛོད། །རྒྱ་མཚོ་གཉོག་
གནས་གཉའ་ཤིང་བུག་པ་དང་། ། རུས་སྦལ་ཕྲད་པ་བས་ཀྱང་དུད་འགྲོ་
ལས། ། མི་ཉིད་ཆེས་ཐོབ་དཀའ་བས་མི་དབང་གིས། ། དམ་ཆོས་སྤྱད་པས་དེ་
འབྲས་མཆིས་པར་མཛོད། ། གང་ཞིག་གསེར་སྣོད་རིན་ཆེན་སྤྲུས་པ་ཡིས། །།
ངན་སྐྱུགས་འཕྱགས་པར་བགྱིད་པ་དེ་བས་ནི། ། གང་ཞིག་མི་རུ་སྐྱེས་ནས་སྡིག་
པ་དག ། བགྱིད་པ་དེ་ནི་ཆེས་རབ་བླུན་པ་ལགས། ། མཐུན་པར་གྱུར་པའི་
ཡུལ་ན་གནས་པ་དང༌། ། སྐྱེས་བུ་དམ་པ་ལ་ནི་བརྟེན་པ་དང༌། ། བདག་ཉིད་
ལེགས་སྨོན་སྔོན་ཡང་བསོད་ནམས་བགྱིད། ། འཁོར་ལོ་ཆེན་པོ་བཞི་ནི་ཁྱོད་ལ་
མངའ། ། དགེ་བའི་བཤེས་གཉེན་བསྟེན་པ་ཚངས་པར་སྤྱོད། ། ཡོངས་སུ་
རྫོགས་པར་ཐུབ་པས་གསུངས་དེའི་ཕྱིར། ། སྐྱེས་བུ་དམ་པ་བསྟེན་བགྱི་རྒྱལ་བ་
ལས། ། བརྟེན་ནས་རབ་ཏུ་མང་པོས་ཞི་བ་ཐོབ། ། ལོག་པར་ལྟ་བ་འཛིན་

དང་དུད་འགྲོ་ཉིད། ། ཡི་དྭགས་ཉིད་དང་དམྱལ་བར་སྐྱེ་བ་དང་། ། རྒྱལ་
བའི་བཀའ་མེད་པ་དང་མཐའ་འཁོབ་ཏུ། ། ཀླ་ཀློར་སྐྱེ་དང་གླེན་ཞིང་ལྐུགས་པ་
ཉིད། ། ཚེ་རིང་ལྷ་དང་གང་ཡང་རུང་བ་ནི། ། སྐྱེ་བ་ཞེས་བགྱི་མི་ཁོམ་སྐྱོན་
བརྒྱད་པོ། ། དེ་དག་དང་བྲལ་ཁོམ་པ་རྙེད་ནས་ནི། ། སྐྱེ་བ་བཟློག་པའི་སླད་
དུ་འབད་པར་མཛོད། ། དེས་པ་འདོད་པས་ཕོངས་དང་འཆི་བ་དང༌། ། ན་
དང་རྒ་སོགས་སྡུག་བསྔལ་དུ་མ་ཡི། ། འབྱུང་གནས་འཁོར་བ་ལ་ནི་སྐྱོ་མཛད་
ཅིང༌། ། འདི་ཡི་ཉེས་པ་ཤས་ཀྱང་གསན་པར་མཛོད། ། ཕ་ནི་བུ་ཉིད་མ་ནི་
ཆུང་མ་ཉིད། ། སྐྱེ་བོ་དགྲར་གྱུར་པ་དག་བཤེས་ཉིད་དང༌། ། བཟློག་པ་ཉིད་
དུ་མཆིས་པས་དེ་སླད་དུ། ། འཁོར་བ་དག་ནི་ངེས་པ་འགའ་མ་མཆིས། ། རེ་
རེས་རྒྱ་མཚོ་བཞི་བས་ལྷག་པ་ཡི། ། འོ་མ་འཐུངས་ཏེ་ད་དུང་སོ་སོ་ཡི། ། སྐྱེ་
བོའི་རྗེས་འབྲང་བ་ཡི་འཁོར་བ་པས། ། དེ་བས་ཆེས་མང་ཉིད་ཅིག་བཏུང་
འཚལ་ལོ། ། རེ་རེའི་བདག་ཉིད་རུས་པའི་ཕུང་པོ་ནི། ལྷུན་པོ་མཉམ་པ་སྙེད་
ཅིག་འདས་གྱུར་ཏེ། ། མ་ཡི་ཐུག་མཐའ་རྒྱུ་ཤུག་ཚིག་གུ་ཙམ། ། རི་ལུར་
བགྲངས་ཀྱང་ས་ཡིས་ལང་མི་འགྱུར། ། བརྒྱ་བྱིན་འཇིག་རྟེན་མཆོད་འོས་གྱུར་
ནས་ནི། ། ལས་ཀྱིས་དབང་གིས་ཕྱིར་ཡང་ས་སྟེང་ལྷུང༌། ། འཁོར་ལོས་བསྒྱུར་
བ་ཉིད་དུ་གྱུར་ནས་ཀྱང་། འཁོར་བ་དག་ཏུ་ཡང་བྲན་ཉིད་དུ་འགྱུར། །
མཐོ་རིས་བུ་མོའི་ནུ་མ་རྒྱས་པ་ལས། ། རེག་པའི་བདེ་བ་ཡུན་རིང་མྱོང་ནས་
སླར། ། དམྱལ་བར་འཐག་གཅོད་དབང་བའི་འཁྲུལ་འཁོར་གྱིས། ། རེག་པ་
ཤིན་ཏུ་མི་བཟང་བསྟེན་འཆི་ལོ། ། རྐང་བའི་རེག་པས་ནེམས་པར་བདེ་བཟོད་
པ། ། ལྷུན་པོའི་སྤོ་ལ་ཡུན་རིང་གནས་ནས་ནི། ། སླར་ཡང་མེ་མུར་རོ་མྱགས་
རྒྱུ་བ་ཡི། ། སྡུག་བསྔལ་མི་བཟད་པ་ག་སྙམ་བགྱིད་(པ་དག་མྱོང་)འཚལ་
ལོ། ། མཐོ་རིས་བུ་མོས་འབྲངས་ཤིང་དགའ་བ་དང་། ། རྣམ་པར་མཛེས་ཚལ་
སོན་པས་རྩེས་ནས་སླར། ། འདབ་མ་རལ་གྲི་འདྲ་ཚལ་གནས་རྣམས་ཀྱིས། །

རྐང་ལག་རྣ་བ་སྣ་གཅོད་ཐོབ་པར་འགྱུར། ། དལ་གྱིས་འབབ་པར་ལྷ་ཡི་བུ་མོ་
ནི། ། གདོང་མཛེས་གསེར་གྱི་པདྨ་ལྡན་ཞུགས་ནས། ། སླར་ཡང་དམྱལ་བར་
ཆུ་བོ་རབ་མེད་པ། ། ཚ་སྒོས་བཟོད་བརླག་ཆུ་ཚན་འཇུག་འཚལ་ལོ། ། ལྷ་
ཡུལ་འདོད་བདེ་ཤིན་ཏུ་ཆེན་པོ་དང་། ། ཚངས་ཉིད་ཆགས་བྲལ་བདེ་བ་ཐོབ་
ནས་སླར། ། མནར་མེད་མེ་ཡི་བུད་ཤིང་གྱུར་པ་ཡིས། ། སྡུག་བསྔལ་རྒྱུན་མི་
འཆད་པ་བསྟེན་འཚལ་ལོ། ། ཉི་མ་ཟླ་བ་ཉིད་ཐོབ་རང་ལུས་ཀྱི། ། འོད་ཀྱིས་
འཇིག་རྟེན་མཐའ་དག་སྣང་བྱས་ཏེ། སླར་ཡང་མུན་ནག་སྨག་ཏུ་ཕྱིན་གྱུར་
ནས། ། རང་གི་ལག་པ་བརྐྱང་བའང་མི་མཐོང་འགྱུར། ། དེ་ལྟར་ནོངས་པར་
འགྱུར་འཚལ་བསོད་ནམས་ནི། ། རྣམ་གསུམ་མར་མེའི་སྣང་བ་རབ་བཞེས་
ཤིག ། གཅིག་པུ་ཟླ་བ་ཉི་མས་མི་རྫི་བའི། ། མུན་ནག་མཐའ་ཡས་ནང་དུ་
འཇུག་འཚལ་ལོ། ། སེམས་ཅན་ཉེས་པར་སྤྱད་པ་སྤྱོད་རྣམས་ལ། ། ཡང་སོས་
ཐིག་ནག་རབ་ཏུ་ཚ་བ་དང༌། ། བསྡུས་འཇོམས་ངུ་འབོད་མནར་མེད་ལ་སོགས་
པའི། ། དམྱལ་བ་རྣམས་སུ་རྟག་ཏུ་སྡུག་བསྔལ་འགྱུར། ། ཁ་ཅིག་ཏིལ་བཞིན་
འཚིར་ཏེ་དེ་བཞིན་གཞན། ། ཕྱེ་མ་ཞིབ་མོ་བཞིན་དུ་ཕྱེ་མར་རློག ། ཁ་ཅིག་
སོག་ལེས་འགྲོ་སྟེ་དེ་བཞིན་གཞན། ། སྟ་རེ་མི་བཟད་སོ་རྣོན་རྣམས་ཀྱིས་
གཤེགས། ། དེ་བཞིན་གཞན་དག་ཁྲོ་ཆུ་ཞུ་བ་ཡི། ། ཞུ་བ་འབར་བ་འཁྲིམས་
པ་ལྡུད་པར་བགྱིད། ། ཁ་ཅིག་ལྕགས་ཀྱི་གསལ་ཤིང་རབ་འབར་བ། ། ཚེར་མ་
ཅན་ལ་ཀུན་ཏུ་བརྒྱུད་པར་བགྱིད། ། ཁ་ཅིག་ལྕགས་ཀྱི་མཆེ་བ་ལྡན་པའི་
ཁྱི། ། གཏུམ་པོས་དབད་ཅིང་ལག་པ་གནམ་དུ་སྒྲེང་། ། དབང་མེད་གཞན་
དག་ལྕགས་མཆུ་རྣོན་པོ་དང༌། ། སེན་མོ་མི་བཟང་ལྡན་པའི་ཁཱ་རྣམས་
འཐོག ། ཁ་ཅིག་སྲིན་བུ་སྡུར་བ་སྣ་ཚོགས་དང་། ། ཤ་སྦྲང་སྦྲང་བུ་མཆུ་
རིངས་ཁྲི་ཕྲག་དག ། རེག་ན་མི་བཟང་རྨ་སྲོལ་ཆེར་འབྱིན་པས། ། ཟ་བར་
བགྱིད་ཅིང་འདྲེ་འདོག་སྨྲེ་སྔགས་འདོན། ། ཁ་ཅིག་མདག་མ་འབར་བའི་

ཚིགས་སུ་ནི། ། རྒྱུན་མི་འཆད་པར་རབ་བསྲེགས་ཁ་ཡང་བསྒྲད། ། ཁ་ཅིག་
ལྕགས་ལས་བྱས་པའི་ཟངས་ཆེན་དུ། ། སྤྱིའུ་ཚུགས་འབྲས་ཀྱི་ཅུང་པེན་བཞིན་
དུ་འཚེད། ། སྡིག་ཅན་དབུགས་འབྱུང་འགག་པ་ཙམ་ཞིག་གི་། དུས་ཀྱིས་
བར་དུ་ཆོད་རྣམས་དམྱལ་བ་ཡི། ། སྡུག་བསྔལ་གཞལ་ཡས་ཐོས་ན་རྣམས་སྟོང་
དུ། ། མི་འཇིགས་གང་ལགས་རྡོ་རྗེའི་རང་བཞིན་ནོ། ། དམྱལ་བ་བྲིས་པ་
མཐོང་དང་ཐོས་པ་དང༌། ། དྲན་དང་བཀླགས་དང་གཟུགས་སུ་བགྱིས་རྣམས་
ཀྱང་། ། འཇིགས་པ་སྐྱེད་པར་འགྱུར་ན་མི་བཟོད་པའི། ། རྣམ་སྨིན་ཉམས་སུ་
མྱོང་ན་སྨོས་ཅི་འཚལ། ། བདེ་བ་ཀུན་གྱི་ནང་ན་སྲེད་ཟད་པ། ། བདེ་བའི་
བདག་པོ་བགྱིད་པ་ཇི་ལྟ་བར། ། དེ་བཞིན་སྡུག་བསྔལ་ཀུན་གྱི་ནང་ན་ནི། །
མནར་མེད་དམྱལ་བའི་སྡུག་བསྔལ་རབ་མི་བཟད། ། འདི་ན་ཉིན་གཅིག་
མདུང་ཐུང་སུམ་བརྒྱ་ཡིས། ། རབ་ཏུ་དྲག་བཏབ་སྡུག་བསྔལ་གང་ལགས་
པ། ། དེས་ནི་དམྱལ་བའི་སྡུག་བསྔལ་ཆུང་ངུ་ལ། འོལ་ཡང་མི་འགྲོ་ཚར་
ཡང་མི་ཕོད་དོ། ། དེ་ལྟར་སྡུག་བསྔལ་ཤིན་ཏུ་མི་བཟད་ལོ། ། བྱེ་བ་ཕྲག་
བརྒྱུར་ཉམས་སུ་མྱོང་ཡང་ནི། ། ཇི་སྲིད་མི་དགེ་དེ་ཟད་མ་གྱུར་པ། ། དེ་སྲིད་
སྲོག་དང་འབྲལ་བར་མི་འགྱུར་རོ། ། མི་དགེའི་འབྲས་འདི་རྣམས་ཀྱི་ས་བོན་
ནི། ། ལུས་ངག་ཡིད་ཀྱི་ཉེས་སྤྱོད་ཁྱོད་ཀྱིས་ནི། ། ཅི་ནས་དེ་རྡུལ་ཙམ་ཡང་མ་
མཆིས་པ། ། དེ་ལྟར་ཉིད་ཀྱི་རྩལ་གྱིས་འབད་པར་མཛོད། ། དུད་འགྲོའི་སྐྱེ་
གནས་ན་ཡང་གསོད་པ་དང༌། ། བཅིང་དང་རྡེག་སོགས་སྡུག་བསྔལ་སྣ་ཚོགས་
པ། ། ཞི་འགྱུར་དགེ་བ་སྤངས་པ་རྣམས་ལ་ནི། ། ཅིག་ལ་ཅིག་ཟ་ཤིན་ཏུ་མི་
བཟད་པ། ཁ་ཅིག་མུ་ཏིག་བལ་དང་རུས་པ་དང༌། ། ཤ་དང་ལྤགས་པའི་
ཆེད་དུ་གསོད་པར་འགྱུར། ། དབང་མེད་གཞན་དག་རྡོག་པ་ལག་པ་དང་། །
ལྕགས་དང་ལྕགས་ཀྱུ་གདབ་པས་བཏབ་སྟེ་བཀོལ། ། ཡི་དྭགས་ནང་ནའང་
འདོད་པས་ཕོངས་པ་ཡིས། ། བསྐྱེད་པའི་སྡུག་བསྔལ་རྒྱུན་ཆགས་མི་འཆོས་

པ། ། བཀྲེས་སྐོམ་གྲང་དྲོ་ངལ་དང་འཇིགས་པ་ཡིས། ། བསྐྱེད་པ་ཤིན་ཏུ་མི་
བཟད་བསྟེན་འཚལ་ལོ། ། ཁ་ཅིག་ཁ་ནི་ཁབ་ཀྱི་མིག་ཙམ་ལ། ། ལྟོ་བ་རི་ཡི་
གཏོས་ཙམ་བཀྲེས་པས་ཉེན། ། མི་གཙང་གྱི་ནོར་བོར་བ་ཅུང་ཟད་ཀྱང༌། །
འཚལ་བའི་མཐུ་དང་ལྡན་པ་མ་ལགས་སོ། ། ཁ་ཅིག་ལྤགས་རུས་ལུས་ཤིང་
གཅེར་བུ་སྟེ། ། ཏཱ་ལའི་ཡང་ཏོག་བསྐམས་པ་ལྟ་བུ་ལགས། ཁ་ཅིག་མཚན་
ཞིང་ཁ་ནས་འབར་བ་སྟེ། ། ཟས་སུ་འབར་བའི་ཁར་འབབ་བྱེ་མ་འཚལ། །
སྨད་རིགས་འགས་ནི་རྣག་དང་ཕྱི་ས་དང༌། ། ཁྲག་སོགས་མི་གཙང་བ་ཡང་མི་
རྙེད་དོ། ། ཕན་ཚུན་གདོང་དུ་འཚོག་ཅིང་མགྲིན་པ་ནས། ། ལྦ་བ་བྱུང་བ་
སྨིན་པའི་རྣག་འཚལ་ལོ། ། ཡི་དྭགས་རྣམས་ལ་སོས་ཀའི་དུས་སུ་ནི། ། ཟླ་བ་
ཚ་ལ་དགུན་ནི་ཉི་མའང་གྲང་། ། ལྗོན་ཤིང་འབྲས་བུ་མེད་འགྱུར་འདི་དག་
གིས། ། བལྟས་པ་ཙམ་གྱིས་ཀླུང་ཡང་སྐམ་པར་འགྱུར། ། བར་ཆད་མེད་པར་
སྡུག་བསྔལ་རྟེན་གྱུར་པ། ཉེ་བར་སྤྱད་པའི་ལས་ཀྱི་ཞགས་པ་ཡི། ། སྲ་བས་
བཅིངས་པའི་ལུས་ཅན་ཁ་ཅིག་ལོ། ། ལྔ་སྟོང་དག་དང་ཁྲིར་ཡང་འཆིར་མི་
འགྱུར། ། དེ་ལྟར་ཡི་དྭགས་རྣམས་ཀྱི་སྣ་ཚོགས་པའི། ། སྡུག་བསྔལ་རོ་གཅིག་
ཐོབ་པ་གང་ལགས་པ། ། དེ་ཡི་རྒྱུ་ནི་སྐྱེ་བོ་འཇུངས་དགའ་བ། ། སེར་སྣ་
འཕགས་མིན་ལགས་པར་སངས་རྒྱས་གསུངས། །མཐོ་རིས་ན་ཡང་བདེ་ཆེན་
དེ་དག་གི ། འཆི་འཕོའི་སྡུག་བསྔལ་ཉིད་ནི་དེ་བས་ཆེ། ། དེ་ལྟར་བསམས་
ནས་ཡོ་རབས་རྣམས་ཀྱིས་ནི། ། ཟད་འགྱུར་མཐོ་རིས་སླད་དུ་སྲེད་མི་བགྱི། །
ལུས་ཀྱི་ཁ་དོག་མི་སྡུག་གྱུར་པ་དང༌། ། སྟན་ལ་མི་དགའ་མེ་ཏོག་ཕྲེང་བསྙིངས་
དང་། ། གོས་ལ་དྲི་མ་ཆགས་དང་ལུས་ལ་ནི། ། སྔོན་ཆད་མེད་པའི་རྡུལ་
འབྱུང་ཞེས་བགྱི་བ། ། མཐོ་རིས་འཆི་འཕོ་སྦྲེན་བགྱིད་འཆི་ལྟས་ལྔ། ། ལྷ་ཡུལ་
གནས་པའི་ལྷ་རྣམས་ལ་འབྱུང་སྟེ། ། ས་སྟེང་མི་རྣམས་འཆི་བར་འགྱུར་བ་
དག ། སྒྲོན་པར་བྱེད་པའི་འཆི་ལྟས་རྣམས་དང་འདྲ། ། ལྷ་ཡི་འཇིག་རྟེན་

དག་ནས་འཕོས་པ་ལ། གལ་ཏེ་དགེ་བའི་ལྷག་མ་འགའ་མེད་ན། ། དེ་ནས་
དབང་མེད་དུད་འགྲོ་ཡི་དྭགས་དང་། ། དམྱལ་བར་གནས་པ་གང་ཡང་རུང་
བར་འགྱུར། ། ལྷ་མིན་དག་ནའང་རང་བཞིན་གྱིས་ལྷ་ཡི། ། དཔལ་ལ་སྡང་
ཕྱིར་ཡིད་ཀྱི་སྡུག་བསྔལ་ཆེ། ། དེ་དག་བློ་དང་ལྡན་ནའང་འགྲོ་བ་ཡི། ། སྒྲིབ་
པས་བདེན་པ་མཐོང་བ་མ་མཆིས་སོ། – འཁོར་བ་དེ་འདྲ་ལགས་པས་ལྷ་མི་
དང་། ། དམྱལ་བ་དུད་འགྲོ་ཡི་དྭགས་རྣམས་དག་ཏུ། ། སྐྱེ་བ་བཟང་པོ་མ་
ལགས་སྐྱེ་བ་ནི། ། གནོད་པ་དུ་མའི་སྣོད་གྱུར་ལགས་མཁྱེན་མཛོད། །
མགོའམ་གོས་ལ་གློ་བུར་མེ་ཤོར་ན། ། དེ་དག་བཟློག་ཕྱིར་བགྱི་བ་བཏང་ནས་
ཀྱང་། ། ཡང་སྲིད་མེད་པར་བགྱི་སླད་འབད་འཚལ་ཏེ། ། དེ་བས་ཆེས་མཆོག་
དགོས་པ་གཞན་མ་མཆིས། ། ཚུལ་ཁྲིམས་དག་དང་ཤེས་རབ་བསམ་གཏན་
གྱིས། ། མྱ་ངན་འདས་ཞི་དུལ་བ་དྲི་མེད་པའི། ། གོ་འཕངས་མི་རྒ་མི་འཆི་
བས་མི་འཚལ། ། ས་ཆུ་མེ་རླུང་ཉི་ཟླ་བྲལ་ཐོབ་མཛོད། ། དྲན་དང་ཆོས་རབ་
འབྱེད་དང་བརྩོན་འགྲུས་དང༌། ། དགའ་དང་ཤིན་ཏུ་སྦྱངས་དང་ཏིང་འཛིན་
དང༌། ། བཏང་སྙོམས་འདི་བདུན་བྱང་ཆུབ་ཡན་ལག་སྟེ། ། མྱ་ངན་འདས་
ཐོབ་བགྱིད་པའི་དགེ་ཚོགས་ལགས། ། ཤེས་རབ་མེད་ལ་བསམ་གཏན་ཡོད་
མིན་ཏེ། ། བསམ་གཏན་མེད་པར་ཡང་ནི་ཤེས་རབ་མེད། ། གང་ལ་དེ་གཉིས་
ཡོད་པས་སྲིད་པ་ཡི། ། རྒྱ་མཚོ་གནག་རྗེས་ལྟ་བུར་འཚལ་བར་བགྱི། ། ལུང་
མ་བསྟན་པ་བཅུ་བཞི་ཏིང་འཛིན་ན། ། ཉི་མའི་གཉེན་གྱིས་རབ་གསུངས་གང་
དག་ལགས། ། དེ་དག་རྣམས་ལ་བསམ་པར་མི་བགྱི་སྟེ།། དེ་ཡིས་བློ་འདི་ཞི་
བར་བགྱིད་མ་ལགས། ། མ་རིག་པ་ལས་ལངས་ཏེ་དེ་ལས་ནི། ། རྣམ་ཤེས་དེ་
ལས་མིང་དང་གཟུགས་རབ་འབྱུང་། ། དེ་ལས་སྐྱེ་མཆེད་དྲུག་སྟེ་དེ་ལས་
ནི། ། རེག་པ་ཀུན་ཏུ་འབྱུང་བར་ཐུབ་པས་གསུངས། ། རེག་པ་ལས་ནི་ཚོར་
བ་ཀུན་འབྱུང་སྟེ། ། ཚོར་བའི་གཞི་ལས་སྲེད་པ་འབྱུང་བར་འགྱུར། ། སྲིད་

ལས་ལེན་པ་སྐྱེ་བར་འགྱུར་བ་སྟེ། ། དེ་ལས་སྲིད་པ་སྲིད་ལས་སྐྱེ་བ་ལགས། །
སྐྱེ་བ་ཡོད་ན་མྱ་ངན་ན་རྒ་དང་། ། འདོད་པས་ཕོངས་དང་འཆི་དང་འཇིགས་
སོགས་ཀྱིས། ། སྡུག་བསྔལ་ཕུང་པོ་ཤིན་ཏུ་ཆེ་འབྱུང་སྟེ། ། སྐྱེ་བ་འགགས་པས་
འདི་ཀུན་འགག་པར་འགྱུར། ། རྟེན་ཅིང་འབྲེལ་བར་འབྱུང་འདི་རྒྱལ་བ་
ཡི། ། གསུང་གི་མཛོད་ཀྱི་གཅེས་པ་ཟབ་མོ་སྟེ། ། གང་གི་འདི་ནི་ཡང་དག་
མཐོང་བ་དེས། ། སངས་རྒྱས་དེ་ཉིད་རིག་པས་རྣམ་མཆོག་མཐོང་། ། ཡང་
དག་ལྟ་དང་འཚོ་དང་རྩོལ་བ་དང༌། ། དྲན་དང་ཏིང་འཛིན་ངག་དང་ལས་
མཐའ་དང༌། ། ཡང་དག་རྟོག་ཉིད་ལམ་གྱི་ཡན་ལག་བརྒྱད། ། ། འདི་ནི་ཞི་
བར་བགྱི་སླད་བསྒོམ་པར་བགྱི། ། སྐྱེ་འདི་སྡུག་བསྔལ་སྲེད་པ་ཞེས་བགྱི་བ། །
འདི་ནི་དེ་ཡི་ཀུན་འབྱུང་རྒྱ་ཆེན་ཏེ། ། འདི་འགོག་པ་ནི་ཐར་པ་ལགས་ཏེ་
དེ། ། འཐོབ་བགྱིད་འཕགས་ལམ་ཡན་ལག་དེ་བརྒྱུད་ལགས། ། དེ་ལྟར་
ལགས་པས་འཕགས་པའི་བདེན་པ་བཞི། ། མཐོང་བར་བགྱི་སླད་རྟག་ཏུ་
བརྩོན་པར་བགྱི། ། པང་ན་དཔལ་གནས་ཁྱིམ་པ་རྣམས་ཀྱིས་ཀྱང༌། ། ཤེས་
པས་ཉོན་མོངས་ཆུ་བོ་ལས་རྒྱལ་གྱིས། ། གང་དག་ཆོས་མངོན་བགྱིས་པ་དེ་དག་
ཀྱང་། ། གནམ་ལས་བབས་པ་མ་ལགས་ལོ་ཏོག་བཞིན། ། ས་རུམ་ནས་མཐོན་
མ་ལགས་དེ་དག་སྔོན། ། ཉོན་མོངས་རག་ལས་སོ་སོའི་སྐྱེ་བོར་བས། །
བསྙེངས་དང་བྲལ་བ་མང་དུ་གསོལ་ཅི་འཚལ། ། ཕན་པའི་གདམས་ངག་དོན་
པོ་འདི་ལགས་ཏེ། ། ཁྱོད་ཀྱི་ཐུགས་ཐུལ་མཛོད་ཅིག་བཅོམ་ལྡན་གྱིས། །
སེམས་ནི་ཆོས་ཀྱི་རྩ་བ་ལེགས་པར་གསུངས། ། ཁྱོད་ལ་དེ་སྐད་གདམས་པ་གང་
ལགས་ཏེ། ། བས་པར་དགེ་སློང་གིས་ཀྱང་བགྱི་བར་དཀའ། ། འདི་ལས་གང་
ཞིག་སྤྱོད་པའི་ངོ་བོ་དེའི། ། ཡོན་ཏན་བསྟེན་པས་སྐུ་ཚེ་དོན་ཡོད་མཛད། །
ཀུན་གྱི་དགེ་བ་ཀུན་ལ་ཡི་རང་ཞིང་། ། ཉིད་ཀྱི་ལེགས་པར་སྤྱད་པ་རྣམ་གསུམ་
ཡང༌། ། སངས་རྒྱས་ཉིད་ཐོབ་བགྱི་སླད་ཡོངས་བསྔོས་ནས། ། དེ་ནས་དགེ་

བའི་ཕུང་པོ་འདི་ཡིས་ཁྱོད། ། སྐྱེ་བ་དཔག་ཏུ་མེད་པར་ལྷ་མི་ཡི། ། འཇིག་
རྟེན་ཀུན་གྱི་དཔལ་འབྱོར་དབང་མཛད་ནས། ། འཕགས་པ་སྤྱན་རས་
གཟིགས་དབང་སྤྱོད་པ་ཡིས། ། སྐྱེ་བོ་ཉམས་ཐག་མང་པོ་རྗེས་བཟུང་སྟེ། །
འཁྲུངས་ནས་ན་རྒ་འདོད་ཆགས་ཞེ་སྡང་རྣམས། ། བསལ་ཏེ་སངས་རྒྱས་ཞིང་
དུ་བཅོམ་ལྡན་འདས། ། འོད་དཔག་མེད་དང་འདྲ་བར་འཇིག་རྟེན་གྱི། །
མགོན་པོ་སྐུ་ཚེ་དཔག་ཏུ་མེད་པར་མཛོད། ། ཤེས་རབ་ཚུལ་ཁྲིམས་གཏོང་བྱུང༌།
གྲགས་ཆེན་དྲི་མ་མེད། ། ལྷ་ཡུལ་ནམ་མཁའ་དང་ནི་ས་སྟེང་རྒྱས་མཛད་
ནས། ། ས་ལ་མི་དང་མཐོ་རིས་ལྷ་ནི་ན་ཆུང་མཆོག ། བདེ་དགས་དགའ་བ་
ངེས་པར་རབ་ཏུ་ཞི་མཛད་དེ། ། ཉོན་མོངས་ཉམ་ཐག་སེམས་ཅན་ཚོགས་ཀྱི་
འཇིགས་སྐྱེ་དང་། ། འཆི་བོ་ཞི་མཛད་རྒྱལ་བའི་དབང་པོ་ཉིད་བརྙེས་ནས། །
འཇིག་རྟེན་ལས་འདས་མིང་ཙམ་ཞི་ལ་མི་གཡོ་བ། ། མི་བསྙེངས་ནོངས་མི་
མངའ་བའི་གོ་འཕང་བརྙེས་པར་མཛོད། ། དགེ་བཤེས་ཀླུ་ཡིས་གདམས་པའི་
ཆར་རྒྱུན་གྱིས། ། མི་རྗེ་རྒྱལ་པོ་ཐུགས་ཀྱི་མཚོ་རྒྱས་ནས། ། རྒྱལ་སྲིད་འཁོར་
གྱི་ཉ་སྦལ་མང་པོ་དག ། སྐྱབས་མཛད་རེ་བ་ཡིད་བཞིན་སྐོངས་པར་སྨོན། །
བཤེས་པའི་སྤྲིང་ཡིག་སློབ་དཔོན་ཆེན་པོ་འཕགས་པ་ཀླུ་སྒྲུབ་ཀྱིས་མཛའ་བོ་བདེ་
སྤྱོད་བཟང་པོ་ལ་བསྐུར་བ་རྫོགས་སོ།
རྒྱ་གར་གྱི་མཁན་པོ་སརྦ་ཛྙཱ་དེ་བ་དང་། ཞུས་ཆེན་གྱི་ལོ་ཙཱ་བ་བནྡེ་
དཔལ་བརྩེགས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།

སློབ་སྤྲིང་།
རྒྱ་གར་སྐད་དུ། ཤིཀྲ་ལེ་ཁ། བོད་སྐད་དུ། སློབ་མ་ལ་སྤྲིང་པའི་
སྤྲིང་ཡིག དཀོན་མཆོག་གསུམ་ལ་ཕྱག་འཚལ་ལོ། ། གང་གིས་མཛད་པ་
ཤིན་ཏུ་དཀའ་སྤྱད་སྔོན་བྱུང་བ། ། མིའམ་ཅི་དང་ལྷ་མོ་རྣམས་ཀྱིས་རབ་བསྙད་
ན། ། བདུད་ཀྱི་བུ་མོ་བཞིན་རས་པདྨའི་ནགས་ཚལ་དག ། ད་ལྟར་ཟླ་བའི་
ཟེར་གྱིས་ཕོག་པ་བཞིན་དུ་ཟུམ། ། བཀྲ་ཤིས་ཡིད་འོང་ཤིན་ཏུ་རྨད་བྱུང་སྐུ་
མངའ་བ། ། བསོད་ནམས་ཆུང་ངུའི་སྐྱེ་བོས་མཐོང་བ་རྙེད་དཀའ་བ། །
འཇིག་རྟེན་མངོན་པར་འདོད་པའི་རེ་བ་སྒྲུབ་པ་གང༌། ། ཡིད་བཞིན་ནོར་བུ་
ལྟ་བུར་གཞན་དོན་རོ་གཅིག་སྤྱོད། ། གང་ཞིག་རྟག་ཏུ་ཕ་རོལ་བདེ་བས་བདེ་
འགྱུར་ཞིང་། ། གཞན་དག་སྡུག་བསྔལ་གྱུར་པས་མཆོག་ཏུ་འོ་བརྒྱལ་བ། །
ཐུགས་རྗེ་ཆེན་པོས་ཡོན་ཏན་ཤིན་ཏུ་བསྐྲུན་པ་གང༌། ། དེ་ཉིད་རང་གི་བདེ་
སྡུག་སྤངས་ཏེ་བཞུགས་པ་ཡིན། ། གང་ཞིག་གཞན་གྱི་དོན་དུ་དབུ་རྣམས་
གཅོད་བྱེད་ཀྱང༌། ། པདྨ་ལྟ་བུར་དགྱེས་པའི་སྤྱན་འབྱེད་གཟིགས་མཛད་
ཅིང༌། ། ཉིད་ཀྱི་དོན་དུ་གདུགས་དཀར་གཅིག་གིས་ཁེབས་པ་ལྟའི། ། ས་ཡང་
རལ་གྲི་སོ་བདར་རྣོན་པོ་ལྟ་བུར་དགོངས། ། ཟླ་བ་ཡར་གྱི་ངོ་ལྟར་ཡོན་ཏན་
གསལ་བ་རྫོགས། ། ཉེས་པའི་མུན་པ་སེལ་མཛད་གཅིག་པུ་ཡིད་དུ་འོང༌།
འཇིག་རྟེན་ཕན་ལ་བརྩོན་པ་རབ་ཏུ་གསལ་བ་བྱུང༌། ། དེ་ཤར་ཟླ་བ་བཞིན་དུ་
འགྲོ་བ་བསིལ་བར་མཛད། ། བསྟན་པ་རིན་ཆེན་མཆོག་ལྟར་བཟང་ལ་འཕན་
མེད་པ། ། རྣམ་པར་དག་ཚུལ་གང་ཡིན་ཀླུ་མགོ་གདེངས་ཀ་ཅན། ། ཆེན་པོ་
རྣམས་ཀྱིས་གཙུག་གི་རྒྱན་བཞིན་གུས་མནོས་ནས། ། ས་ཡི་གཏིང་ན་གནས་

པའི་རབ་རིབ་སེལ་བར་མཛད། ། ཆོས་ཀྱི་སྤྲིན་དེ་ཕན་པ་མཛད་པའི་དོན་དུ་
གཡོས། ། ཆོས་ཀྱི་བདུད་རྩི་མྱ་ངན་འདས་པ་མཆོག་གི་རྒྱུ། ། རོ་གཅིག་གདུང་
བ་སེལ་བ་ཆར་ཆུ་བཞིན་དུ་ཕབ། ། དེ་ནི་སྣོད་ལ་བརྟེན་ནས་རོ་རྣམས་དུ་མར་
གྱུར། ། སྣོད་ཡངས་ཟབ་ལ་དྲི་མ་མེད་ཅིང་གསལ་བ་ཡི། ། བསམ་པ་དང་
ལྡན་ཁུར་ཀུན་བཟོད་པ་གང་དག་ལ། ། སྐྱེ་བོ་ཀུན་གྱིས་ཉེ་བར་སྤྱད་བྱེད་དེ་
གནས་པ། ། མཚོ་ཆེན་མི་ཡི་གཟུགས་ཅན་དེ་ལ་ཕྱག་འཚལ་ལོ། ། གང་ཞིག་
སྐྱེ་ནད་རྒ་ཤི་སེལ་བའི་བདུད་རྩི་དེ། ། ཐོབ་པར་མི་བྱེད་མི་སྤྱོད་འཛིན་པར་མི་
བྱེད་པ། ། དེ་དག་ཉེས་མང་གཏི་མུག་ཐིབས་པོས་བསླད་པ་སྟེ། ། ཡུན་རིང་
ནད་ཀྱི་ཐེབས་པ་སྨན་ཆེན་མི་བསྟེན་བཞིན། ། འགྲོ་བ་ཀུན་གྱི་མིག་གཅིག་དྲི་
མ་མེད་པ་གང་། ། དེ་ནི་ས་རྣམས་གསུམ་པོའི་སྤྱི་མཐུན་སྒྲོན་མ་སྟེ། ། བསྟན་
པར་ལེགས་པར་རྙེད་ནས་གང་ཞིག་འདོར་བ་སྟེ། ། གཏི་མུག་ཤིན་ཏུ་སྨད་བྱུང་
དག་གིས་གཅེས་པར་ཟད། ། བྱང་ཆུབ་ཁང་བཟང་བགྲོད་ལམ་ཐེམ་སྐས་ལྟ་བུ་
ཡི། ། བསླབ་གཞི་བཅས་པ་རྣམས་ལ་རྐང་ཚུགས་རྟོན་པ་རྣམས། ། རྗེས་སུ་
སྒྲུབ་པས་གོ་འཕངས་ཆེ་མཐོར་ཕྱིན་འགྱུར་ཏེ། ། ལྡོག་པར་བྱེད་པ་རང་གིས་ས་
ནི་གཉུག་མར་ལྷུང་། ། སྐྱེ་བའི་རྒྱ་མཚོ་ཤིན་ཏུ་རྒལ་དཀར་རྒལ་འདོད་པ། །
སུ་ཞིག་ཚུལ་ཁྲིམས་གཟིངས་གྱུར་ལག་ཏུ་འོངས་པ་སྤོང་། ། འཕགས་པའི་དེད་
དཔོན་དང་བྲལ་ལམ་རྒྱུས་མི་ཤེས་པར། ། འབྲོག་དགོན་འཁྱམས་ན་ཅི་སྟེ་ཡུན་
རིང་གདུང་མི་བྱེད། ། འཁོར་བའི་རི་སུལ་ཁྲོད་ཀྱི་གཡང་སར་ལྷུང་གྱུར་པ། །
མུན་ནག་ཐིབས་པོའི་ནང་ནས་ལྡང་བར་བརྩོན་པ་གང་། ། ཡོན་ཏན་གཉུག་
མའི་ཕྲེང་བ་བར་མ་དོར་འདོར་བ། ། དེ་དག་ཤུགས་དྲག་ཉམ་པའི་ལྟུང་བར་
འོག་ཏུ་ལྟུང་། ། གང་དག་གཅིག་པུ་ཡིད་ཀྱིས་ངེས་པར་བརྟགས་པ་སྟེ། །
ཡང་དག་ལམ་དང་ལྷན་ཅིག་འགྲོགས་པར་བྱེད་པ་སྟེ། ། ས་སྟེང་དཀྱིལ་ན་གཙོ་
བོར་གྱུར་པ་དམ་པ་སྟེ། ། སློབ་མ་མཆོག་དེས་བླ་མ་བཀུར་བ་ཉིད་དུ་

འགྱུར། ། ངོ་ཚ་ཡོན་ཏན་ཚོགས་བསྐྱེད་མ་ཅིག་ཡ་རབས་མོ། ། མཆོག་ཏུ་གཡོ་
མེད་བྱམས་པ་ལྟ་བུའི་རྗེས་འབྲང་བ། ། བདེན་དང་གཞུང་ལ་དགའ་བའི་གཟི་
བརྗིད་ལྡན་པ་རྣམས། ། སྲོག་ནི་བདེ་བླག་གཏོང་བར་བྱེད་ཀྱི་དམ་བཅས་
མིན། ། རེ་ཞིག་སྐྱེ་བོ་ཀུན་གྱིས་དཔྱས་དང་བསྡིགས་པ་ཡི། ། འགྲོ་བ་ཀུན་
དང་དམྱལ་བ་མི་བཟད་ཕར་ཞོག་གི ། རང་བཞིན་རྣལ་མ་བོར་ནས་སྨོད་པ་
སྡུག་བསྔལ་བ། མཁས་ལ་ས་སྟེང་དེ་ལས་སྡུག་བསྔལ་གཞན་ཅི་ཡོད། ། གང་
ཞིག་ཐུབ་པ་རྣམས་ཀྱིས་སྲོལ་བཏོད་ཆོས་ཀྱི་ལམ། ། རྒྱུ་ཆེན་གྲུ་དང་འདྲ་བ་
རྙེད་ནས་སླར་འདོར་བ། ། འཁོར་བའི་རྒྱ་མཚོའི་ཀློང་འཁྱིལ་གར་མཁན་འདྲ།
རྣམས་ལ། ། དགའ་བས་ངེས་པར་དེ་ཡིས་སེམས་བསླུས་འགྱུར་བ་སྙམ། །
གང་ཞིག་འཁོར་བའི་འཁོར་ལོ་རྟག་ཏུ་འཁོར་གྱུར་པའི། ། ནང་དུ་ཞུགས་ནས་
བསྟི་ས་ཙམ་ལ་བདེར་སེམས་པ། ། དེ་ནི་ངེས་པར་དབང་མེད་རིམ་གྱིས་བརྒྱ་
ཕྲག་ཏུ། ། འགྲོ་བ་མཉམ་དང་མི་ཉམས་ཀུན་ཏུ་འཁྱམས་པར་འགྱུར། ། ཤིན་
ཏུ་མི་བཟད་དྲི་ང་མི་གཙང་བཅེར་བས་བསྒགས། ། རབ་ཏུ་དོག་པ་མུན་ནག་
ཐིབས་པར་འདུག་པ་ཡི། ། མངལ་གནས་དམྱལ་བ་ལྟ་བུའི་ནང་དུ་དེ་ཞུགས་
ནས། ། ལུས་ཡོངས་བསྐུམས་ལ་སྡུག་བསྔལ་ཆེན་པོ་མནག་དགོས་སོ། ། དེ་ནི་
རིམ་གྱིས་ཏིལ་མར་བཅིར་སྤྱད་སྲ་བ་ཡིས། ། བཅིར་བ་ལྟར་བྱས་དེ་ནས་ཅི་
ཞིག་ལྟར་ཏེ་བཙའ། ། འོན་ཀྱང་མདོ་ལ་དེ་སྲོག་མི་འདོར་གང་ཡིན་པ། །
སྡུག་བསྔལ་ཉེ་བར་སྤྱད་པའི་རྣམ་པར་མཐོ་བརྩམས་མོད། ། མི་གཙང་དེའི་
ནང་གནས་བཅས་འཕེལ་བའི་ལུས་དེ་ནི། ། མངལ་གནས་རློན་པས་དཀྲིས་
ཤིང་དྲི་ང་མི་བཟད་ལྡང༌། ། གཟིར་བས་གནོད་པ་བདོ་སྡེ་རྨ་རྨེན་ཞིག་པ་
ལྟར། ། གྱུར་པ་དེ་ཡི་སྐྱོན་གྱིས་སྔོན་གྱི་དྲན་པ་སྤོང་། ། བྱིས་ལུས་ཉེ་བར་སྤྱོད་
པ་ཀུན་ལ་མི་འབོངས་པ། ། མི་བརྟན་འཁོར་བ་སྤངས་ཏེ་མཁྲང་བའི་དངོས་
གྱུར་ནས། ། དར་ལ་བབ་པའི་རི་དབང་བཙན་པོའི་རི་སུལ་དུ། ། སྦྲུལ་གདུག་

གནས་གྱུར་མུན་ལ་བག་སྐྱོང་སྤྱོད་པར་བྱེད། ། བསམ་བརླག་དེ་ནི་དེ་ནས་ཀྱང་
ལྷུང་ལ། ། ལྷུང་ཞིང་མི་རིགས་སྤྱོད་པ་མི་འདོར་བ། ། བྱིས་པ་བདག་ལུས་
སྡུག་པ་རྒ་བ་དང་། ། འཆི་བ་མེད་པ་ཉིད་དུ་སེམས་པ་ལྟ། ། རྨོངས་པ་དེ་ནི་
ཐུབ་དབང་གིས་བསྟེན་པའི། ། ལམ་བཟང་རྣམ་པར་སྤངས་ནས་ལམ་མིན་
པར། ། གླང་པོ་སྨྱོས་པ་ལྕགས་ཀྱུ་མེད་པས་གཞན། ། བབ་དགུ་ཕྱེ་མར་རློག་
པ་བཞིན་དུ་འགྲོ། ། དེ་ནས་དེ་ནི་མི་འདོད་བཞིན་དུ་མགོར། ། བརྩེ་མེད་རྒ་
བས་རྡོག་པས་ནན་མནན་ནས། ། སྐྲ་དཀར་ལྕགས་ཀྱུ་བདར་བ་རྣོན་པོ་
ཡིས། ། གླང་ཆེན་རྫི་བོས་གླང་ཆེན་བཞིན་དུ་འདེབས། ། འོན་ཀྱང་དེ་ནི་སྤྱོད་
པ་སྐྱོར་འབྱིན་པས། ། དགེ་བའང་འཇིགས་པ་བཞིན་དུ་སྤོང་བར་འགྱུར། །
རྨོངས་པ་བྱ་བ་མིན་བྱེད་བདག་སྐྱེས་པ། ། སྨྱུག་མ་འབྲུ་ཆགས་ལྟ་བུར་བརླགས་
པར་ཟད། ། དེ་ནས་དེ་ནི་འཆི་བདག་རྒ་བའི་སྤུན། ། གཞིལ་བའི་བཅོས་
ཐབས་མེད་པས་བཟུང་ནས་ནི།། རྒས་པའི་ནུ་བོ་འཆི་བདག་འོངས་ནས་
ནི། ། རྒ་བ་བཞིན་དུ་སྤྱི་ནས་འཛིན་པར་བྱེད། ། དེ་ནས་དེ་ནི་ལྷུ་ཚིགས་
རྣམས་འབྱེ་ཞིང་། ། བློ་ཡང་བསླད་འགྱུར་འགྲོ་བ་ཉམས་པར་འགྱུར། ། ལུས་
ཀྱང་དེངས་ནས་ཤིག་ཤིག་པོར་འགྱུར་ལ། ། ངེས་པར་སྡིག་པ་འཕེལ་བ་ཁོ་ནར་
འགྱུར། ། དབང་པོ་རྣམས་ཀྱང་རིམ་གྱིས་ཞུམ་ནས་ནི། ། ཡུལ་ལ་ཆགས་ཀྱང་
ནུས་པ་ཉམས་པར་འགྱུར། ། གནས་སྐབས་གང་དུ་འདི་འགྲོ་གྱུར་པ་སྟེ། །
གལ་ཏེ་དམྱལ་ན་ཡོད་ན་དེ་ཉིད་འཇིགས། ། བདག་གིས་ཇི་ལྟར་དེ་བཞིན་འདི།
མ་བྱས། ། ཅི་སྟེ་དེ་ལྟར་དེ་བྱས་འགྲོ་བ་ཉམས། ། བདག་གིས་ཅི་སྟེ་འདི་ལྟར་
འཆི་བདག་འདི། ། མགོ་བོར་རྡོག་པས་གནོན་པས་འཕྲིགས་མ་གྱུར། ། མྱ་
ངན་རྡོ་རྗེ་ཇི་ལྟར་དེ་ལྟ་བུར། །སེམས་ལ་གནོད་པ་རྣམས་
སེམས་ལ་གནོད་པ་རྣམས་ཀྱིས་དེ་བཙས་
ནས། ། ཉེ་དུའི་སྐྱེ་བོ་ངུད་མོའི་འཆི་རྒྱུན་ཅན། ། སྡུག་བསྔལ་སྙིང་ནི་རྡོ་རྗེ་ལྟ་
བུས་རྟས། ། གནད་ཀྱི་བཤིས་སུ་འཇེབས་པར་གཟིར་ནས་ནི། ། ཤིན་ཏུ་མི་

བཟད་མུན་རུམ་འཇུག་པར་འགྱུར། ། འབད་པ་ལྷུར་བླངས་བསྲུང་བ་བྱས་
པའི་ལུས། ། ཡིད་འོང་འདྲིས་པ་རྣམ་པར་འདོར་བར་འགྱུར། ། གཤིན་རྗེའི་
ཞགས་པས་དམ་དུ་བཏགས་པ་སྟེ། ། ཅོ་ཐོ་འབལ་ཞིང་ཆོ་ངེས་འདེབས་བྱེད་
ཀྱང༌། ། དེ་ཡིས་གླེངས་པ་ཉེ་དུའི་སྐྱེ་བོ་ཡིས། ། རང་གིས་ངུས་སྒྲས་དིར་བ་
བཞིན་མི་ཐོས། ། བགྲོད་དཀའ་ཆུ་དང་ཕ་བོང་ཐག་ཐུག་འདོམ་པའི་བར། །
ཚེར་མ་རྣོན་པོས་འཛིངས་པ་ཉམ་པའི་ལམ་ཐག་ཏུ། ། དུས་ཀྱི་ཞགས་པས་སྐེ་
ནས་བཏགས་ཏེ་གཤིན་རྗེའི་མི། ། གཏུམ་པོ་རྣམས་ཀྱིས་དབྱུག་པས་བདའ་
ཞིང་འཁྲིད་པར་འགྱུར། ། མི་བཟད་སྐོམས་པས་རྒྱང་ནས་ཆུ་ཀླུང་དྲི་མེད་
པ། ། མཐོང་ནས་བཏུང་བར་འདོད་དེ་སོང་ན་དེ་ཉིད་ཀྱང༌། ། སྐྲ་ཤད་ཉ་
ལྕིབས་ཚོགས་དང་རྣག་གསུངས་འདྲེས་པ་དང་། ། འདམ་རྫབ་ཁྲག་དང་ཕྱི་
སེས་གང་བའི་ཆུར་འགྱུར་རོ། ། དུས་རླབས་རླུང་ལངས་ཆུ་འཐོར་རི་རྩེ་བསིལ་
འགྱུར་ཞིང་། ། ཙན་ལྡན་ལྗོན་པ་སྔོ་འཁྲུངས་མ་ལ་ཡར་སོང་ནས། ། དེ་ཡང་
འདི་ལ་ནགས་བསྲེག་མེ་ལྕེ་རྣོས་འཁྲིགས་ཤིང༌། ། མགལ་དུམ་འགྱེལ་བ་མང་
པོས་རང་རོང་ཅན་དུ་འགྱུར། ། ཆུ་གཏེར་རླབས་འཇིགས་འཕངས་མཐོ་གྱེས་
པ་ལས་བྱུང༌ བའི། ། དབུ་བ་འཚེར་བར་ལྷག་གེར་འདུག་པར་སོང་ན་
ཡང་། ། དེ་ཡང་འདི་ལ་བྱེ་ཚན་ཁུ་བ་དམར་རྩུབ་པའི། ། རླུང་དམར་
འཇེབས་པ་འཚུབ་པའི་མྱ་ངན་ཉིད་དུ་འགྱུར། ། འདི་ནི་དེར་གནས་ཆར་སྤྲིན་
ལྡང་བར་འདོད་ན་ཡང་། ། སྤྲིན་ལས་ལྕགས་མདའི་ཆར་བདུད་འཐུལ་མ་དག་
མར་བཅས། ། ཚ་ཚ་རྡོ་རྗེའི་ཕ་བོང་དམར་འཕྲོ་གསེར་མདོག་ལྟ་བུ་ཡི། །
གློག་འཕྲོ་དམར་སེར་འགྱུར་བ་ལུས་ལ་ཆར་དུ་འབབ། ། ཚ་བས་ཉེན་ལ་བུ་
ཡུག་ཀྱང་ནི་ཚར་འགྱུར་ལ། ། ལྷགས་པས་ཉམ་ཐག་པ་ལ་མེ་ཡང་གྲང་བྱེད་
དོ། ། ཤིན་ཏུ་མི་བཟད་ལས་ཡོངས་སྨིན་པས་རྣམ་རྨོངས་པ། ། འདི་ལ་སྣ་
ཚོགས་འདི་ཀུན་ཕྱིན་ཅི་ལོག་ཏུ་སྣང་། ། ཁབ་མིག་ཙམ་གྱི་ཁ་ལ་དཔག་ཚད་

མང་འཇིགས་པའི། ། ལྟོ་ཅན་ཉམ་ཐག་རྒྱ་མཚོ་ཆེན་པོའི་ཆུ་འཐུངས་ཀྱང་། །
མགུལ་ཕུགས་ཡངས་པ་ཉིད་དུ་ཕྱིན་པར་མ་གྱུར་པར། ། ཁ་ཡི་དུགས་ཀྱིས་ཆུ་
ཡི་ཐིགས་པའང༌སྐམ་པར་འགྱུར། ། རལ་པའི་ཚོགས་མང་སྤུངས་པས་
བགྱིངས་པའི་ཁྱི་དག་གི ། མཚེ་བ་བཟང་རིང་རྡོ་རྗེའི་རྩེ་མོས་ལུས་དབང་
ཅིང༌། ། ཆུ་བོ་རབ་མེད་ཐལ་སྐྱོ་མེད་ཅེས་གང་བའི་དོགས། ། རྡོ་བ་ཟུར་རྣོན་
མི་བཟང་རྩེ་རྣོན་ཅན་དུ་བདས། ། སྤུ་གྲི་རྣོ་གཏམས་ལྕག་ཚལ་ལོ་མ་རལ་གྲི་
ཡི།། ནང་དུ་ཐང་ཆད་བརྒྱུགས་ན་ལུས་སྨྲས་སྐྱབས་མེད་པ། ། རྩེ་གསུམ་
མདུང་ཐུང་དང་ནི་རལ་གྲི་རྣོས་གང་བའི། ། ཁྲོན་པ་གཤིན་རྗེའི་ཁ་བས་ཐུ་
བའི་ནང་དུ་ལྷུང་། ། ཉི་(བྱེ་) ཚན་གྱིས་གདུངས་བཟོད་དཀའ་བརླག་པར་
དགའ་བའི་ལུས། ། ལྗོན་ཤིང་ལོ་མ་སྔོ་སྡུག་མཐོང་ནས་སོང་བ་དང་། ། དེ་ཡི་
ལོ་མ་མཚོན་བརྒྱ་ལྷུང་བས་ལུས་དབང་ཅིང་། ། དེ་ནི་ཡུན་རིང་དུད་མོས་ལས་
བཤེས་བརླག་པར་གནས། ། བུད་མེད་ཀུན་ནས་མེ་ལྕེ་བརྒྱ་ཕྲག་འཐོན་པའི་
མེས། ། མེ་སྟག་ཕྲེང་བ་འཁྲིགས་པའི་རྒྱན་གྱིས་བཞག་གྱུར་ཅིང་། ། སོག་ལེ་
ལྟ་བུ་རྩུབ་པའི་ལུས་ཀྱིས་ཟོན་མེད་པར། ། ཤིན་ཏུ་སྡུག་པའི་ཚུལ་དུ་བཅུམ་
ནས་འཁྱུད་པར་བྱེད། ། རི་དང་མཉམ་ལུག་རུ་རིངས་འཇིགས་སུ་རུང་བ་
གཉིས། །འདུས་པའི་ཕྲག་ཏུ་ལུས་ཀུན་ཕྱེ་མར་རློག་ཅིང་འཇོམས། ། ཅུང་
ཟད་བསིལ་བའི་རླུང་ཞིག་ལངས་པ་ལྟས་ནས་དེ། ། དེ་བཞིན་ཕྱིར་ཡང་ལན་
བརྒྱུར་ཀུན་ནས་ཕྱེ་མར་རློག ། བསེ་ཁྱི་བོང་བུ་ཅེ་སྤྱང་སྟོང་ཕྲག་གིས་བྱེད་
ནས། ། ཤལ་མ་རི་མཐོ་མི་བཟད་དེ་ལ་མྱུར་འཛེགས་ནས། ། ཚེར་མའི་ཚོགས་
ཁ་མཐུར་དུ་བལྟས་པས་ཐལ་འབྱིན་ཞིང༌། ། ཟུག་རྡུ་ཚབས་པོ་ཚེ་དག་ཁོང་
བརླག་ནུབ་པར་འགྱུར། ། གཤིན་རྗེའི་ལག་ན་ཐོགས་པ་དུས་ཀྱི་ཞགས་པ་
ལྟའི། ། སྦྲུལ་གདུག་མགོ་འཕངས་བཏོད་པས་དམ་བཞག་གཞུངས་ནས་
ནི། ། གསོན་པོར་ཁྭ་དང་བྱ་དཀར་ཀང་ཀ་བྱ་རྒོད་ཀྱིས། ། དེ་ན་གནས་པའི་

མིག་དག་ཚམ་ཚོམ་མེད་པར་འབྲུ། ། དེ་ལུས་དེ་དག་གི་ཆུ་རྡོ་རྗེའི་ཙེ་མོས་
ལྟས། ། བརྩམས་པ་མེད་དབང་ཉམ་ཐག་ང་རོ་འབྱིན་བྱེད་ཅིང༌། ། ཐུར་དུ་
བབས་ན་ལྕགས་ཚེར་གྱེན་དུ་ཁ་བལྟས་པ། ། སྦོམ་ལ་རྣོ་བ་མང་པོས་ལུས་ཕུག་
དྲན་པ་ཉམས། ། དེ་ན་ཁ་ཅིག་མདུང་རྩེ་གསུམ་པ་འབར་བ་དང་། ། ཟུག་རྡུ་
རྣོན་པོས་ལུས་དབད་ཐུར་དུ་འབབ་མི་ནུས། ། དེ་ཚེ་མཚོན་ཆ་བདར་བའི་མཆུ་
ཅན་ཁཱ་རྣམས་ཀྱིས། ། ཀུན་ཏུ་དངས་པས་རྒྱུ་ལྟོ་བྲེང་བྲེང་ནར་ཞིང་འཐོར། །
ཁ་ཅིག་རི་བོའི་གཡང་ས་ཡ་ངར་གཡང་དུ་ལྟུང་། ། ཁ་ཅིག་འབྲུ་མར་བསྐོལ་
བའི་ཟངས་ཆེན་ནང་དུ་ལྟུང་། ། གཞན་དག་བྱེ་མ་བསྲེག་པ་མེ་སྟག་འཕྲོ་བ་
ཡི། ། ས་གཞི་རྐང་པ་བཞག་པའི་གནས་མི་ཐོབ་པར་ལྟུང་། ། ཁ་ཅིག་འབྲུ་
སྦྲང་ཕྲ་མོ་ལྕིག་ལྕིག་གདུག་པ་ཡི། ། ཚོགས་ཀྱི་ལུས་རྨུགས་བམ་ཞིང་རྣམ་པར་
འདུལ། ། ལས་ཀྱི་རང་བཞིན་སྙི་ལ་འཚོ་བ་ཐོགས་པ་རྣམས། ། བསྐྱེད་པ་ཙམ་
ཡང་བྱ་བར་མི་ནུས་བཞིན་དུ་གསོན། ། ལྷགས་པ་དཔེ་མེད་རུས་པ་ལ་ཡང་
ཐིམ་པ་ཡིས། ། ལུས་སླེབས་འདར་ཤང་བསྐུར་ནས་གུམ་གུམ་པོར་འདུག་
པ། ། ཆུ་བུར་བརྒྱ་བྱུང་བརྡོལ་བ་ལས་སྐྱེས་སྲོག་ཆགས་ཀྱི། ། རལ་གྲི་དབང་
ནས་ཞགས་དང་ཆུ་སེར་རྐང་བཅས་འཛག ། དཀོས་ཐག་སོ་འཐམས་སྐྲ་དང་
སྤུ་རྣམས་གཡེངས་གྱུར་པ། ། མིག་དང་རྣ་བ་ལྐོག་མ་གནོད་པས་ཀུན་གཟིར་
ཞིང་། ། ལུས་དང་སེམས་ཀྱི་བར་དག་རབ་ཏུ་ཀློང་གྱུར་ནས། ། གྲང་བའི་
དམྱལ་བར་གནས་ཤིང་ཤིན་ཏུ་འོ་དོད་འབོད། ། དམྱལ་མེ་དུ་བ་ཆེ་དགུ་མནམ་
པ་འཐུལ་བས་གནམ་མདོག་འགྱུར། ། མེ་ལྕེའི་ལག་མང་རྣམ་པར་འཕྲོས་ནས་
ཕྱོགས་ཀྱི་དཀྱིལ་འཁོར་ཁེབས། ། རུས་གོང་དཀར་དུམ་ཕྲེང་བའི་རྒྱན་གྱིས་
སྤུད་པ་སྐྱི་གཡའ་བ། ། གླང་ཆེན་གོས་གྱོན་སྡིག་ཐབས་ཀྱེ་མ་ཀྱི་ཧུད་ཟེར་བ་
བཞིན། ། ལ་ལར་མེ་སྟག་ཆེ་འཕྲོ་འཁྲུག་པ་འུར་སྒྲ་ཏོག་ཡར་ལ། ། ཞག་གིས་
བབ་ན་སྐད་ངན་བོད་པའི་རྩེ་ཞིལ་ཆིལ་ཆིལ་འབར། ། བྲང་གི་རུས་པའི་ཁོང་

དུ་ཐལ་ལ་ལྷག་ལྷག་སྒྲ་གྲགས་པ། ། བསྐལ་བའི་དུས་ཀྱི་མེ་ཡིས་བསྐྱོད་དུ་མེད་
པའི་ནང་དུ་ལྷུང་། ། གློ་ནས་རྩ་སྐམ་སྙིང་ལ་སྦྱར་བ་ལྟ་བུར་མེ་ཚོགས་
འབར། ། མགྲིན་དང་ཁ་ནས་མེ་ལྕེ་འབར་བ་དུད་བཅས་བསྟུད་མར་
འབྱུང་། ། ཁོང་ལྟོགས་པ་ནས་ལྤགས་ཁྲོལ་ནར་བས་ཀུན་བྱེད་ཅིང༌། ། བརྡ་
མི་ཕྲད་པའི་སྐད་ཆེན་ཙམ་ཞིག་འདོན་པར་བྱེད་པར་ཟད། ། སྡུག་བསྔལ་ཚེ་
ལས་ཐར་པར་འདོད་པ་དེ་དག་ཡང་དང་ཡང་། ། སྒོ་ཕྱེད་གསབ་གཞན་མཐོང་
ནས་ཐག་རིང་ཅི་ཞིག་ལྟར་ཏེ་འབྱེར། ། གང་ཚེ་ལས་ཀྱི་སྒོ་འཕར་དམ་པོ་དེ་
ཡང་བཅད་གྱུར་པ། ། དེ་ཚེ་ཡི་མུག་བཟོད་བརླག་སྡུག་བསྔལ་གཞན་ཡང་
འབྱུང་བར་འགྱུར། ། མདའ་ཆེན་རྣོ་ཚོགས་འབར་བ་ཆར་བཞིན་བབ་པའི་
རྗེས་ལ་ཡང་། ། དམྱལ་བའི་སྲུང་མའི་དབྱུག་པས་བཏབ་ཅིང་མཆི་མ་འཛག་
བཞིན་དུ། ། ལྕགས་བཞུན་ཁུ་བ་མེ་སྟག་འབར་བའི་འཕྲེང་བ་འཁྲིགས་པ་
བདུད། ། ཁ་ན་རྣ་བའི་བུ་ག་དག་ནས་དུད་འཐུལ་གྱེན་དུ་འབྱུང་། ། མིག་
དང་གླང་སྤྲིས་བརྡོལ་གྱི་བར་དུ་ཀུན་བསྲེག་ཅིང་། ། ཀླད་པའི་རྒྱུས་ལ་འབར་
བའི་མེ་ལྕེ་སྨུག་ནག་ཚོགས། ། མེ་དེ་ཁྲོས་པ་ལྟ་བུར་དེ་ཡི་ལུས་ཕུང་ལ། ། བུད་
ཤིང་སྐམ་པོ་བཅེར་ལ་སྦྱར་བ་བཞིན་དུ་མཆོད། ། སྐྱེ་བོ་དེ་སྲོག་རི་གཟར་རླུང་
གི་ཆུ་ལྟར་གཡོ། ། དམྱལ་བའི་མེ་ཡང་དེར་ཟད་ཚ་བའང་དེར་ཟད་དེ། །
ལས་རྣམས་ཇི་ལྟར་ཐམས་ཅད་ཤིན་ཏུ་མི་བཟད་པ། ། སྣང་བར་འགྱུར་བ་དེ་
ལྟར་ཡོངས་སུ་སྒྱུར་བར་བྱེད། ། སྐྱེ་བོ་རང་གི་ལས་ཀྱི་དབང་མེད་འཆལ་སྤྱོད་
པ། ། བརྒྱ་ལ་སྡིག་གནས་དམྱལ་བ་དག་ནས་ཐར་ན་ཡང་།། འཇིག་རྟེན་
འགྲོ་བ་མཐའ་ཡས་བྱེ་བ་འཕྱེས་རྣམས་སུ། ། མི་ཡིས་དངོས་པོ་ཤིན་ཏུ་རྙེད་
པར་དཀའ་བ་ཉིད། ། གལ་ཏེ་ཀླ་ཀློ་དམྱལ་བའི་སྲུང་མས་སྤྱོད་མཚུངས་
སམ། ། དུད་འགྲོ་ཕན་ཚུན་ཟ་བར་བྱེད་པའི་ནང་དག་ཏུ། ། སྐྱེ་བ་ཐོབ་པར་
འགྱུར་ན་གང་གི་ཕྱིར་ཡང་ནི། ། གཡང་དུ་ལྟུང་བར་འགྱུར་བའི་ངང་ཚུལ་དེ་

ཉིད་བསྟེན། ། གང་ཞིག་ཐོབ་ནས་སྐྱེ་བའི་རྒྱུ་མཚོ་མཐར་འབྱིན་ཅིང་། ། བྱང་
ཆུབ་མཆོག་གི་ས་བོན་དགེ་བའང་འདེབས་འགྱུར་བ། ། ཡིད་བཞིན་ནོར་བུ་
བས་ཀྱང་ཡོན་ཏན་ལྷག་པ་ཡི། ། མི་ཉིད་དེ་ནི་སུ་ཞིག་འབྲས་བུ་མེད་པར་
བྱེད། ། བདེ་གཤེགས་ལམ་བསྟེན་འགྲོ་བ་འདྲེན་པར་ཆས་གྱུར་ཅིང་། །
སེམས་ཀྱི་སྟོབས་ཆེན་མི་ཡིས་རྙེད་པ་གང་ཡིན་པ། ། ལམ་དེ་ལྷ་དང་ཀླུ་ཡིས་མི་
རྙེད་ལྷ་མིན་དང་། ། མཁའ་ལྡིང་རིག་འཛིན་མིའམ་ཅི་དང་ལྟོ་འཕྱེས་མིན། །
མི་ཡིས་དངོས་པོ་ཤིན་ཏུ་རྙེད་དཀའ་རྙེད་གྱུར་ནས། ། དོན་དུ་བརྣག་པ་གང་
ཡིན་དེ་ནི་བརྟུན་ཏེ་བསྒྲུབ། ། མར་མེའི་མེ་ལྕེ་ཤུགས་དྲག་རླུང་གིས་བསྐྱོད་པ་
ལྟའི། ། ཚེ་ནི་སྐད་ཅིག་གནས་པའི་གདེང་ཡང་ཡོད་མ་ཡིན། ། འདི་ནི་སང་
བྱ་འདི་ནི་ཐང་ཅིག་ཏུ་ནི་བྱ། ། འདི་ནི་དེའུ་རེ་བྱ་ཞེས་སྐྱེ་བོ་སེམས་པ་ན། །
གཤིན་རྗེ་བེ་ཅོན་ལག་ཐོགས་ཟུར་གྱིས་བལྟ་བ་ཡི། ། མིག་རྩ་དམར་ཁྲོས་མ་
རངས་གད་མོས་རེ་སྙམ་འདེབས། ། སོས་ཀ་མེ་ཏོག་རྒྱས་པའི་དུས་འདི་འབྱུང་
བར་འགྱུར། ། ཟླ་བ་གསལ་བས་མཚོན་པའི་སྟོན་དུས་འདི་འབྱུང་ཞེས། ། སྐྱེ་
བོ་ཐམས་ཅད་དགའ་འགྱུར་དག་གི་ཚེ་འདི་ནི། ། ཟད་པར་འགྱུར་ཞེས་ཤིན་ཏུ་
མི་དགར་འགྱུར་བ་མེད། ། ཟླ་བའི་དཀྱིལ་འཁོར་རྒྱས་པས་ཉེ་བར་བརྒྱུན་བྱས་
ཤིང༌། ། རྐེད་ཆིངས་ཆར་ཆེན་སྤྲིན་གྱིས་འཁྲིགས་པས་འཁྱུད་གྱུར་པ། །རི་
རྩེའི་ནགས་ཀྱི་མཐོངས་དེར་ཆགས་པ་མེད་པར་ནི། ། རླུང་ལྟར་གཡོ་བའི་རང་
བཞིན་ཚེ་གཏུགས་སྐལ་བ་ཆེ། ། ནགས་མཐོངས་རི་དགྲས་དཀྱུ་བའི་ཚོགས་
ཀྱིས་བསྟེན་བྱས་པ། ། ཀུན་ནས་ཉམས་དགའ་བཟང་པོ་དེ་ནི་སྐྱེད་པ་
གང་། ། དེ་ཅི་དགའ་བའི་ནགས་ཚལ་ལྷ་མོའི་ཉམ་བག་ཏུ། ། ཐེལ་གྱིས་
འབེབས་པའི་རྡོ་ལེབ་ཅན་ལ་ཡོད་འགྱུར་རམ། ། ནགས་རླུང་ཆུ་གཙང་ངོགས་
བདེ་བདེན་པར་སྐྱིད་པ་གང་། ། དེ་ཅི་ལྷ་ཡི་བུ་མོ་དྲི་ཞིམ་བྱུགས་པ་ཡི། ། ལན་
བུའི་རྒྱུན་དུ་ཐོགས་པའི་རྒྱུན་ལྡན་མེ་ཏོག་ཚོགས། ། མཛེས་པའི་ཟིལ་གནོན་ལྷ་

ཡི་ཆུ་ལའང་ཡོད་འགྱུར་རམ། ། རྩ་བ་འབྲས་བུ་ཤུན་པ་ལོ་མ་ཕུན་སུམ་ཚོགས་
པའི་ལྗོན་ཤིང་ལྡན། ། ནགས་ཚལ་བལྟོས་མེད་རི་བོའི་ཆུ་རྒྱུན་བསིལ་འབབ་
ཆགས་པ་མེད་པའི་གནས། ། ཆུ་ཀླུང་ཡངས་པའི་མཐའ་རུ་འབྲས་བུ་མེ་ཏོག་
ལྟུང་བས་བརྒྱན་པ་ཡི། ། ཉམས་དགའི་བས་མཐར་ཅི་ཞིག་མེད་དེ་དམྱལ་སྡོང་
ཁྱིམ་གྱིས་བསླུས་ཏེ་སྡོད། ། རི་སུལ་ཡངས་པར་སྐྱེ་བོ་བུན་ལོང་མེད་པས་རབ་
བདེ་བ། ། ཉེར་སྤྱོད་རྒྱ་ཆེན་ནགས་ཚལ་སྔོ་འཁྲུངས་ཕྲེང་བར་སྦྲེངས། ། ཆུ་
ངོགས་སྙེན་པ་ཕུ་ཆུའི་རྒྱུན་སྒྲ་ཇི་ལྟར་སྙན་པ་ཡིས། ། བདག་ཅག་ཉོན་མོངས་
ཡུལ་མ་ཡིན་ཞེས་མགྲོན་ལ་སྒྲོགས་པ་བཞིན། ། འདོད་པ་རྣམས་དང་འབྱོར་
དང་སྲིད་གསུམ་རྒྱལ་བ་ཡིས། ། སྒྱུ་མ་སྨིག་རྒྱུ་ཆུ་ཟླ་དབའ་རླབས་འདྲ་བར་
གསུངས། ། རྨི་ལམ་ལྟ་བུའི་ངན་སྤྱོད་འཁྲུལ་པས་བསླུས་པ་ཡིས། ། བྱིས་པ་
གང་དག་དེ་ལ་ཆགས་པ་དམྱལ་བར་ལྟུང་། ། ཡུལ་དང་དུག་མཚུངས་དང་པོ་
མྱོང་བ་ཙམ་ན་བདེ། ། ཡུལ་དང་དུག་མཚུངས་རྣམ་སྨིན་རྩུབ་པས་མི་བཟད་
པ། ། ཡུལ་དང་དུག་མཚུངས་གཏི་མུག་མུན་པས་འཐིབས་པོར་བྱེད། ། ཡུལ་
དང་དུག་མཚུངས་ཤུགས་བཟློག་དཀའ་ཞིང་གཡོ་བ་ཡིན། ། དུག་དང་ཡུལ་
རྣམས་བློ་ཡིས་ངེས་པར་བརྟགས་བྱས་ན། ། ཉིས་ན་དུག་བླ་མི
བཞིན་ཡུལ་རྣམས་མིན། ། དུག་ནི་སྐྱེ་བ་གཅིག་ལ་དུག་ཏུ་འགྱུར་བར་ཟད། །
ཡུལ་ནི་ཚེ་རབས་གཞན་ལའང་དུག་ཏུ་འགྱུར་བར་བྱེད། ། དུག་ནི་དུག་དང་
བསྲེས་ནས་རབ་ཏུ་ཞི་བར་འགྱུར། ། གསང་སྔགས་མཆོག་དང་དུག་སེལ་སྨན་
གྱིས་གསོ་བར་རུང༌། ། དུག་ནི་ཐབས་ལྡན་སྤྱད་ན་མི་ལ་ཕན་འགྱུར་གྱི། །
དུག་ཆེན་ཡུལ་ནི་ནམ་ཡང་དེ་ལྟ་མ་ཡིན་ནོ། ། ཇི་ལྟར་གླང་བུ་ཁྲོན་ཟབ་ཁ་ནས་
འཁྲུངས་པ་ཡི། ། རྩ་ལོ་ཁམ་འགའ་ཙམ་ལ་ཡིད་ནི་ཆགས་གྱུར་པས། ། རྙེད་
པ་གྲུབ་པ་མེད་པར་གཡང་དུ་ལྟུང་བ་ལྟར། ། འཚོ་བའི་འཇིག་རྟེན་བདེ་ལྡན་
འདོད་པའང་དེ་དང་འདྲ། ། ལྷ་ཡི་བུ་མོ་དལ་གྱིས་འབབ་པའི་ཆུ་རྒྱུན་

གྱིས། ། འཕྲལ་ཐབས་ཀློངས་པ་རྣམས་དང་ལྷན་ཅིག་རྩེ་མྱོང་ན། ། ཕྱི་ཡང་ཆུ་
བོ་རབ་མེད་དབའ་དྲག་འབོགས་པ་ཡིས། ། སྨྲས་པའི་སྡུག་བསྔལ་མི་བཟད་
བསྟེན་པར་བྱ་དགོས་སོ། ། ལྷ་ཚུལ་དཔག་བསམ་ཤིང་ལོའི་བདིང་བ་ཀུན་
བཀྲམ་པར། ། ལྷ་ཡི་བུ་མོ་དང་བསྟེན་བདེ་བར་གནས་ནས་ཀྱང་། ། ཕྱིར་
ཡང་མཚོན་རྣོན་མང་པོ་འབབ་པས་ལུས་དབང་བ། ། ལོ་མ་རལ་གྲི་ལྟ་བུའི་
ནགས་ཚལ་བགྲོད་དགོས་སོ། ། རྐང་བཞག་ནེམས་དང་འཕར་བྱེད་རེག་ན་
བདེ་བ་ཡིས། ། རི་རབ་སྤོ་ཡི་དཀྱིལ་དུ་ཡུན་རིང་གནས་ནས་ཀྱང་། ། ཕྱིར་
ཡང་བྱེ་མ་བསྲེགས་པའི་མེ་མར་མུར་གྱི་ཚོགས། ། བརླ་དང་རྐང་ལག་ཀུན་ཏུ་
ཞིག་པར་འཁྱམས་པར་འགྱུར། ། དྲིལ་བུ་མཛེས་འཁྲོལ་མུ་ཏིག་ཕྲེང་ཚོགས་
ལྷག་གེ་བ། ། གཞལ་མེད་ཁང་དུ་ཞུགས་ཏེ་ལྷ་ཡུལ་བགྲོད་ནས་ཀྱང༌། ། ཕྱིར་
ཡང་མི་བཟད་སྐྱབས་མེད་མུན་ནག་ཐིབས་པོ་དཔག་མེད་པ། ། ། ཕ་མཐའ་མེད་
པའི་ནང་དུ་སྤྱི་ཚུགས་ལྟུང་བར་འགྱུར། ། གང་དུ་ལྷ་ཀླུ་མིའམ་ཅི་ཡི་མགོ་རྒྱན་
གྱིས། ། འོད་ཀྱི་ཚོགས་ཀྱིས་རྐང་རྟེན་དམར་བའི་བརྒྱུ་བྱིན་ཡང༌། ། ལས་ཀྱི་
རླུང་འཁྲུགས་འགྲོ་བ་ངན་པར་འགྲོ་འགྱུར་བ། ། དེ་ལ་སྐྱེས་བུ་སུ་ཞིག་འཇིགས་
པ་རྟེན་མི་བྱེད། ། མེ་ཏོག་རབ་ཏུ་བརྙིངས་ཤིང་ལུས་རྡུལ་མཐོན་པ་དང༌། །
གོས་བརྙིངས་སྨེ་ཞིང་ཉིད་དུ་རྣམ་པར་བལྟ་བ་ཡི། ། ལྷ་རྣམས་འཆི་བས་རབ་
ཏུ་སྡུག་བསྔལ་གང་ཡིན་ཏེ། ། འཚོ་བ་ཆུ་བུར་ལྟ་བུར་གཡོ་བའི་མི་ལ་མེད། །
སྡུག་བསྔལ་མེ་ཚོགས་འཕུངས་པས་འཇིགས་པའི་འཇིག་རྟེན་འདིར། ། སྐྱེ་བོ་
བདེ་སྙམ་མངོན་པའི་ང་རྒྱལ་བྱེད་པ་གང༌། ། དེ་ནི་གཤིན་རྗེའི་ཁ་ཡངས་
འབྱེད་པར་བྱེད་པ་སྟེ། ། དེ་ནི་སྐྱེ་བ་ཕྱི་མའི་ལྗོན་ཤིང་ས་བོན་ཡིན། ། དེ་ནི་
གཤིན་རྗེས་སྲིད་མཚོར་རྒྱུ་བའི་སེམས་ཅན་ལ། ། ལོག་པ་སྨོན་པས་འཇིགས་པ་
དབྱུག་པ་ནག་པོའི་རྩེར། ། སྲིད་པའི་ཐ་གུ་རིང་པོས་དམ་བཞག་བཏགས་པ་
ཡི། ། མཆིལ་པས་ཉ་བྱ་བཞིན་དུ་བཏབ་པ་ཡིན། ། དམྱལ་རྣམས་ཟགས་ཆེན་

ལྷག་ལྷག་བསྐོལ་བ་ཚ་བའི་ཤུགས་དྲག་ནས། ། སྐད་ཅིག་ཙམ་ཞིག་མགོ་སྟོད་
དབུགས་འབྱིན་འགྱུར་བ་རྣམས། ། ལྕགས་ཀྱི་ཐོ་བ་རབ་ཏུ་མང་པོ་ཁྲོས་ཏེ་
གཟས་པ་ཡིས། ། བརྒྱབ་ན་དེ་ཉིད་མཆོག་ཏུ་བདེ་བ་ཡིན་པར་སེམས་པ་
ལྟར། ། དེ་བཞིན་སྡུག་བསྔལ་མི་བཟད་པ་ཡིས་དབང་མེད་རྟག་གཟིར་
ཅིང་། ། རེ་ཞིག་ཙམ་ཞིག་ཇི་ཞིག་ལྟར་ཏེ་སྐྱེ་ཤིའི་འཁྲུག་མེད་ནས། ། སྐད་
ཅིག་སྡུག་བསྔལ་གཉུག་མར་བཟོད་དཀའ་མེ་ལྕེ་གཞིལ་གྱུར་ནས། ། འཇིག་
རྟེན་ཐམས་ཅད་བདེ་བ་ཁམས་འགའ་ལ་ཡང་སྲིད་པར་བྱེད། ། ཇི་ལྟར་ཇི་ལྟར་
འགྲོ་བ་ཀུན་ལ་བདེ་བའི་འདུ་ཤེས་སྐྱེ། ། དེ་ལྟ་དེ་ལྟར་གཏི་མུག་མུན་པ་ཤིན་ཏུ་
སྟུག་པོ་འབྱུང༌། ། ཇི་ལྟར་ཇི་ལྟར་འགྲོ་བ་ཀུན་ལ་སྡུག་བསྔལ་འདུ་ཤེས་སྐྱེ། །
དེ་ལྟ་དེ་ལྟར་གཏི་མུག་མུན་པ་ཤིན་ཏུ་སྲབ་མོར་འགྱུར། ། ཇི་ལྟ་ཇི་ལྟར་སྡུག་པ་
བསྒོམ་པ་ཤིན་ཏུ་རྣམ་འཕེལ་བ། ། དེ་ལྟ་དེ་ལྟར་འདོད་ཆགས་མེ་ལྕེ་ཤིན་ཏུ་
འཕྲོ་བར་འགྱུར། ། ཇི་ལྟ་ཇི་ལྟར་མི་སྡུག་བསྒོམ་པ་ཤིན་ཏུ་འཕེལ་གྱུར་པ། །
དེ་ལྟ་དེ་ལྟར་འདོད་ཆགས་མེ་ལྕེ་ཤིན་ཏུ་རྩེ་གཞིལ་འགྱུར། ། བུད་མེད་ཡན་
ལག་དྲི་ང་རུལ་པ་མི་སྡུག་པར། ། པདྨ་ཟླ་བ་ཨུཏྤལ་དག་ཏུ་སྙོམ་བྱེད་པ། །
སྙན་ངག་མཁན་གྱི་བརྫུན་དེའི་འབྲས་བུ་མི་བཟད་པ། ། དེ་དག་དེ་ཡི་མངལ་
གནས་འཇུག་པ་དེ་ཡིན་ནོ། ། འགྲོ་བ་ལན་བརྒྱར་མ་སོན་འགྲོ་དེ་གང་ཞིག་
ཡོད། ། སྔོན་ཆད་ལན་མང་མ་མྱོང་བ་དེ་བདེ་གང་ཞིག ། རྔ་གཡབ་དཀར་
མཛེས་ལྟ་བུའི་དཔལ་གང་མ་ཐོབ་པ། ། དེ་ཡང་གང་ཞིག་ཡོད་ན་འོན་ཀྱང་
འདོད་ཆགས་འཕེལ། ། གང་གི་གླིང་བར་མ་གནས་ཆུ་བོ་དེ་ཡོད་མིན། ། ཡུལ་
ཕྱོགས་གང་དུ་གནས་མ་བཅས་པའི་གནས་དེ་མེད། ། གང་དུ་མ་སོང་ནམ་
མཁའི་ཕྱོགས་དེའང་ཡོད་མིན་ན། ། འོན་ཀྱང་འདོད་ཆགས་དགང་དཀའ་
འཕེལ་བར་འགྱུར་བ་ཉིད། ། སྔོན་ཆད་ལན་མང་མ་མྱོང་སྡུག་བསྔལ་དེ་ཡོད་
མིན། ། འགྲོ་བར་གང་གིས་ཚིམ་གྱུར་འདོད་པ་དེ་དག་མེད། ། གང་གི་ལྟོར་

མ་ཉལ་པའི་སེམས་ཅན་དེ་མེད་ན། ། འོན་ཀྱང་ཇི་ལྟར་འཁོར་བ་པ་ལ་ཆགས་
བྲལ་མེད། ། སྐྱེ་བ་ཡོངས་སུ་འཛིན་པ་འགྲོ་བ་རྒྱ་ཆེན་འདིར། ། བདེ་དང་
སྡུག་བསྔལ་དག་ཏུ་ལན་མང་འདྲེ་ལྡོག་པ། ། འགྲོ་བར་གཉེན་མ་གྱུར་པའི་སྐྱེ་
བ་དེ་གང༌ མེད། ། འོན་ཀྱང་ཞེ་སྡང་སྦུལ་གྱི་རང་བཞིན་འཇིགས་པར་
གནས། ། གང་དང་ལྷན་ཅིག་འདུས་ནས་བརྒད་ཅིང་རྩེས་པ་དང་། ། གླུ་
དབྱངས་དགའ་འདུན་བྱས་ཤིང་གཅིག་ཏུ་ཟོས་འཐུངས་དང་། ། དུས་ཀྱིས་
རིམ་པས་མེ་ཏོག་རྣ་རྒྱན་གདེངས་བྱས་དང༌། ། གནས་སྐབས་ཅི་ཞིག་ལྟར་
མཉམ་མི་མཉམ་བྱས་པ་ཡི། ། ཉེ་དུ་འཁོར་བའི་རྒྱ་མཚོའི་ཁོངས་སུ་ཆུད་གྱུར་
པ། ཀློང་གི་ནང་དུ་ལྟུང་བ་ལྟ་བུར་སྣང་བཞིན་དུ། ། སྐྱེ་ཤི་འཕོས་པས་ངོ་མ་
ཤེས་པ་དེ་བོར་ནས། ། གལ་ཏེ་ཅིག་ཐར་བྱེད་ན་དེ་ལས་ཁྲེལ་བོར་མེད། །
བྱིས་པ་པང་ན་བཙའ་བ་ཅི་ཡང་མི་ནུས་པས། ། གང་གི་ནུ་ཞོ་བྱམས་པའི་
ཤུགས་ཀྱིས་ཟགས་འཐུངས་པ། ། ངལ་ག་མང་བསྟེན་བྱམས་པ་བསྟེན་པ་དེ་
དག་འདིར། ། ཤིན་ཏུ་མ་རབས་ཐ་ཤལ་ཞིག་ནའང་སྤོང་བར་སུ་ཞིག་སྤྲོ། །
གང་ཞིག་གང་ན་འདི་སྐབས་རྙེད་ནས་རབ་གནས་ཤིང༌། ། གང་གིས་བཙེ་བག་
སེམས་ཀྱིས་ཟོན་བཅས་འདི་བླངས་པ། ། ཉོན་མོངས་དེ་དག་སྡུག་བསྔལ་
སྐྱབས་མེད་འདིར་བོར་ན། ། འགྲོ་བ་མ་རབས་ཐ་ཤལ་ཞིག་ནའང་གང་ཞིག་
སྤྲོ། ། འགྲོ་བ་སྡུག་བསྔལ་མི་བཟད་མང་པོས་དབང་མེད་སྐྱབས་མེད་
འདིར། ། གཞན་གྱི་དོན་དུ་སྡུག་བསྔལ་གང་དེ་བདེ་ཞེས་སྐྱེས་མཆོག་
གསུང་། ། སྐད་ཅིག་གཞན་བཀྲེས་སྐོམ་དང་ཚ་ངལ་བྲལ་བས་རངས་བྱས་
ལ། ། དེས་དགའ་གང་ཡིན་དེ་དང་འདྲ་བ་འདི་ནའང་གང་ཞིག་ཡོད། །
གཞན་ཕན་བདེ་བ་བསྐྱེད་པར་བརྩོན་པས་དཀའ་བ་རྙེད་པ་གང༌། ། དེ་ནི་
ཡུལ་དེའི་ལོངས་སྤྱོད་ལྷུར་ལེན་རྣམས་ཀྱིས་ཇི་ལྟར་ཡང༌། ། གཞོན་བདེས་མི་
ཐོབ་མི་དབང་འབྱོར་པའི་ཡོ་བྱད་རྣམས་ཀྱིས་མིན། ། ཆུང་མས་མ་ཡིན་གཞན་

མིན་ལྷ་གནས་ལྷ་མིན་འགྲོ་བས་མིན། ། ཤིན་ཏུ་རྙེད་སླ་རྩྭ་ཁམ་འགའ་ལྟ་
ཕྱུགས་ཀྱང་རང་ཉིད་ཟ། ། ཤིན་ཏུ་སྐོམ་པས་གདུངས་པའང་ཆུ་ཞིག་རྙེད་ན་
དགའ་མགུར་འཐུང༌། ། འདི་ན་སྐྱེས་བུ་གཞན་དོན་བྱེད་པར་བརྩོན་པ་གང་
ཡིན་པ། ། དེ་འདིའི་བརྗིད་བག་ཡིན་ཏེ་དེ་བདེ་སྐྱེས་བུའི་རྩལ་དེ་འཕགས། ལྟ།
ཉི་མ་རླབས་ཆེན་རྟ་ཞོན་རྒྱུ་བ་སྣང་བྱེད་གང་ཡིན་དང༌། ། ཁུར་ལ་མི་རྩེག་ས་
ཡིས་འཇིག་རྟེན་འདེགས་པ་གང་ཡིན་དེ། ། རང་དོན་འགའ་མེད་ཆེན་པོ་
རྣམས་ཀྱིས་རང་བཞིན་དེ་འདྲ་སྟེ། ། དེ་དག་འཇིག་རྟེན་ཕན་དང་དབང་ཕྱུག་
བདེ་བའི་རོ་ལ་གཅིག་ཏུ་གཞོལ། ། འཇིག་རྟེན་མ་རིག་དུད་སྤྲིན་འཁྲིགས་པས་
འགྲོ་བ་འཁྲུལ་གྱུར་པ། ། སྡུག་བསྔལ་མེ་རབ་འབར་བའི་ནང་དུ་དབང་མེད་
ལྟུང་མཐོང་ནས། ། ཐོད་ལ་མེ་མཆེད་འབར་བ་ལྟ་བུར་ཡིད་བྲེལ་བརྩོན་པ་
གང་། ། འདི་ན་དེ་དག་སྐྱེས་བུ་ཡིན་ཏེ་མཁས་པའང་དེ་དག་ཡིན། ། གཞན་
གྱི་དོན་དུ་མེ་ལྕེས་གང་བའི་མནར་མེད་དམྱལ་བར་ཡང༌། ། གངས་དང་ཟླ་
འོད་བསིལ་བ་ལྟ་བུར་རབ་ཏུ་དགའ་བཞིན་འཇུག ། ཉིད་ཀྱི་དོན་དུ་པདྨ་ཁ་ཕྱེ་
ལྷག་གེར་འདུག་པ་ཡི། ། མཚོ་ཡང་དེ་ལ་མེ་ལྕེའི་ཚོགས་བཞིན་རབ་ཏུ་གདུངས་
པར་བྱེད། །གཞན་ལ་ཕན་པ་བྱེད་པར་ཆས་པའི་མཁས་པ་རྣམས། ། ལོ་མ་
རལ་གྲིའི་ཚལ་ནའང་བདེ་བླག་གནས་བྱེད་ཀྱི། ། སྐད་ཅིག་ཙམ་ཡང་ལྷ་ཡི་བུ་
མོ་དང༌ འགྲོགས་ནས། ། དགའ་བའི་ཚལ་གྱི་ནགས་སུ་སྐྱིད་པར་བྱེད་མི་
འགྱུར། ། རྒལ་བར་གྱུར་པས་སྐྱབས་མེད་སྐྱེ་བོ་བསྒྲལ་བའི་ཕྱིར། ། ཕྱིར་ཡང་
ཆུ་བོ་རབ་མེད་ནང་དུ་འཇུག་བྱེད་ཀྱི། ། ལྷ་ཡི་ཆུ་བོ་དབའ་རླབས་ཆིལ་ཆིལ་
འདུག་པ་ཡིས། ། རིགས་པའི་བདེ་བ་བདག་ཉིད་བསྟེན་པར་བྱེད་པ་ཡིན། །
དེ་ལྟར་རྒྱུན་གྱིས་བརྒྱུན་འགྱུར་ལེགས་སྦྱར་རིན་པོ་ཆེ། ། ། གསལ་བའི་ནང་ན་
གསལ་བ་ཞི་བའི་བདུད་རྩི་ཡང་། ། ། དགའ་བའི་དགའ་བ་བྱས་པ་མི་བཟོས་
རྙེད་དཀའ་བ། ། བཀྲ་ཤིས་རྣམས་ཀྱི་བཀྲ་ཤིས་ཞི་བའི་བདེ་རྒྱུན་བསྟེན། །
183

བདེ་བར་གཤེགས་པའི་གསུང་གི་མེ་ཏོག་རྟག་བསྟེན་བྱ། ། ལྗོན་ཤིང་མེ་ཏོག་དེ་
ལས་འབྲས་བུ་རྒྱ་ཆེན་འབྱུང༌། ། བདེ་གཤེགས་མེ་ཏོག་གསུང་ལས་དོན་ཚོགས་
བསྟེན་བྱ་སྟེ། ། སྦྲང་མ་སྦྲང་རྩི་ལ་མཆོག་དགའ་བར་བྱེད་ལ་ལྟོས། ། སྐད་
ཅིག་ལ་འཇིག་ཟད་ཅིང་རྟག་ཏུ་འཁྲུག་པའི་ཡུལ་རྣམས་སྤོངས། ། ཞི་བའི་བདེ་
འབྲས་འཆིང་བའི་འཚེར་མེད་གཅིག་པུ་དབེན་པ་བསྟེན། ། རྣམ་པར་སྒོ་ཡི་
གཏན་པས་གཏི་མུག་འཁྲུགས་པའི་རབ་རིབ་སོལ། ། རྟ་མཆོག་རྟེའུ་ནི་ཤིན་ཏུ་
ཡུན་རིང་གཉིད་ལོག་འགྱུར་མ་ཡིན། ། ཁྱོད་གཅིག་གདུངས་པས་ཉམ་ཐག་
རྣམས་ལ་སྲིད་པའི་མྱ་ངམ་དུ། ། ཤིང་ཆེན་སྡོང་བརྟན་རྒྱ་ཆེན་ཀུན་ཁེབས་
བཟོད་དང་དུལ་བའི་ལོ་མ་ཅན། ། ཞི་གནས་མེ་ཏོག་ཤེས་རབ་ཡལ་ག་རབ་
སྨིན་ལོ་བྲན་སྡུག། སྨོན་ལམ་རྩེ་མོ་ཚུལ་ཁྲིམས་གྲིབ་མ་རབ་ཞི་འབྲས་བཅས་
ཀྱིས། ། ཁྱོད་གཅིག་གདུངས་བླ་ཉམ་ཐག་རྣམས་ལ་སྲིད་པའི་མྱ་ངམ་དུ། །
མཚོ་ཆེན་ཡངས་གསལ་བྱིན་གཞོལ་གཏིང་ཟབ་བསམ་པ་རབ་ཏུ་དང༌། །རྟག་
བསིལ་སྤྲུལ་གདུག་སྟི་ཡི་བག་མེད་འཇིགས་སྤངས་རང་བཞིན་གྱིས། ། རབ་ཏུ་
གཙང་ཞིང་སྲིད་པ་གཅོད་བྱེད་བརྟུལ་བའི་ཁུར་བཟོད་ཀྱིས། ། ཁྱོད་གཅིག་
གདུང་བས་ཉམ་ཐག་རྣམས་ལ་སྲིད་པའི་མྱ་ངམ་དུ། ། སྤྲིན་ཆེན་སྐྱེ་བོ་མང་
ཕན་མི་འཇིགས་སྨྲ་བའི་སྒྲ་ཆེན་སྒྲོགས། ། གྲགས་པ་རྒྱ་ཆེན་ཆར་གྱི་ཤུགས་དྲག་
སྙིང་རྗེའི་རླུང་གིས་བསྐྱོད་རྡུལ་རབ་ཞི་ཚུལ་ཁྲིམས་གྲིབ་མས་ས་སྟེང་བརྒྱན་པར་
གྱིས། ་། བདག་གིས་དེ་སྐད་བརྗོད་པས་བསོད་ནམས་ཅུང་ཟད་བསྒྲུབས་པ་
གང༌། ། དེ་ཡིས་སྐྱེ་བོ་མ་ལུས་བདེ་གཤེགས་སྤྱོད་ལ་དད་བྱེད་ཅིང་། ། རྟག་
བདེ་ལོངས་སྤྱོད་བཟང་ལྡན་ཡིད་ལ་རེ་བ་འབྱོར་པ་དང་། གཞན་ལ་ཕན་
དགའ་དེ་ནས་རིམ་གྱིས་ཀུན་མཁྱེན་བགྲོད་པར་ཤོག ། དམྱལ་བ་ལག་མཐིལ་
ལྟར་མཉམ་སྣང་གསལ་མེ་རབ་ཞི་བ་དང་། ། སྐམ་འཁྲུངས་པདྨའི་ལོ་མས་
ཁེབས་ཤིང་རྩ་བའི་ཁྱི་སོ་འཐོན། ། གཙང་ཞིང་དྲི་ཞིམ་པདྨ་ཁ་བྱེས་ས་རྣམས་

བརྒྱན་པ་དང་། ། རྒྱུས་ཤིང་བཟང་ལ་སེར་བུའི་ངད་བཅས་ཆར་ཟིམ་འབབ་
པར་ཤོག ། བདུད་དཔུང་ཕམ་པ་ཆོ་ངེས་འདེབས་པས་མི་བསྙེངས་སྒྲོགས་པ་
པོ། ། ལྷ་ཆུའི་རྩེད་མོ་བས་ཀྱང་དགའ་མཛད་ལྷ་དང་མིའི་འདུལ་བ། ། སྐྱེ་ཤི་
ཉོན་མོངས་སྡུག་བསྔལ་རྒྱུན་རྣམས་འཇོམས་པའི་སངས་རྒྱས་དག ། ཕྱོགས་
དང་ཕྱོགས་སུ་བརྣག་པ་བཞིན་དུ་ནམ་གཞར་འབྱུང་བར་ཤོག ། འགྲོ་བ་ཆོས་
ཀྱི་ཀུན་དགའ་འཕེལ་བའི་དགའ་སྟོན་ཆེ་བར་ཤོག ། འཆི་བདག་རེ་བ་ཤིན་ཏུ་
ཡུན་རིང་གོམས་པ་དོན་མེད་ཤོག ། ཐུབ་པའི་སྐྱེ་བོའི་གཏམ་ཚོགས་སྤེལ་བས་
ཞི་བ་བདུད་རྩི་ཡི། ། ཆར་གྱི་ཟླ་བའི་སྣང་བ་རབ་བཟང་བསིལ་བས་དོན་བྱས་
ཤོག ། སློབ་མ་ལ་སྤྲིངས་པའི་སྤྲིང་ཡིག་སློབ་དཔོན་ཆེན་པོ་ཙནྡྲ་གོ་མིས་མཛད་
པ་རྫོགས་སོ། །
རྒྱ་གར་གྱི་མཁན་པོ་སརྦ་ཛྙཱ་དེ་བ་དང་། ཞུ་ཆེན་གྱི་ལོ་ཙཱ་བ་བནྡེ་དཔལ་
རྩེགས་རཀྵི་ཏས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

ཀ་ནི་ཀའི་སྤྲིང་ཡིག
ག་པོ།
gpg
རྒྱ་གར་སྐད་དུ། མ་ཧཱ་རཱ་ཛ་ཀ་ནི་ཀ་ལེ་ཁ། བོད་སྐད་དུ། རྒྱལ་པོ་
ཆེན་པོ་ཀ་ནི་ཀ་ལ་སྤྲིངས་པའི་སྤྲིང་ཡིག དེ་བཞིན་གཤེགས་པ་ཐམས་ཅད་ལ་
ཕྱག་འཚལ་ལོ། བགྲོད་པར་བགྱི་འོས་ཁྱོད་ལགས་ན།
མཆིས་གང་ལགས་ཏེ། ། མ་གུས་མ་ལགས་བརྙས་མ་ལགས། ། རྒས་དང་ནད་
ཀྱི་བར་ཆད་བགྱིས། ། བདག་ནི་སེམས་ཅན་ཐམས་ཅད་དང༌། ། འདྲ་བར་
ཁྱོད་ལ་བརྩེ་མོད་ཀྱི། ། ཁྱོད་ཀྱི་ཡོན་ཏན་གྱི་ཁྱོད་ལ། ། ལྷག་པར་ཉེ་མགོན་
ཁྱད་པར་བགྱིད། ། གདམས་བགྱིས་ཕལ་ཆེར་མཆིས་མོད་ཀྱི། ། ཐམས་ཅད་
གདམས་པར་སུས་རྔོ་ཐོག ། ཁྱོད་ཀྱི་ཡོན་ཏན་གང་ལགས་དེས། ། བདག་ནི་
སྤྱི་བརྟོལ་སྐྱེས་པར་གྱུར། ། ཟློགས་པ་མེད་པའི་ཡོན་ཏན་གྱིས། ། ཕྱོགས་
རྣམས་ཀུན་ཏུ་བསྒོམས་པས་ནི། ། མི་མཆོག་རྣམས་ཀྱང་ཐུགས་ཐུབ་པར། །
མཛའ་བཤེས་བཞིན་དུ་འཛེམ་པ་མེད། ། དེ་ལྟས་སྙན་གཏོད་ཉིད་ཀྱི་ཆེད། །
བདག་གིས་གསོལ་པ་འདི་གསོན་ཏེ། ། བསྒྲུབ་དང་བཏང་བའི་ཕྱོགས་གཉིས་
ལས། ། གང་རིགས་དེ་ནི་ཉམས་སུ་བཞེས། ། དགའ་བར་བགྱིད་པའི་ཡུལ་
རྣམས་དང༌། ། རྒྱགས་པར་བགྱིད་པའི་ལང་ཚོ་དང་། ། བདག་ཉིད་རང་
དགར་སྤྱོད་པ་དེ། །ཀུན་ཏུ་དོན་མེད་བགྱིད་པའི་སྒོ། ། འཕུང་བར་བྱེད་པ་
དེ་གསུམ་སྤང༌། ། མཁས་པས་དམ་པ་བསྟེན་པ་དང༌། ། དབང་པོ་གདུལ་
དང་ཤེས་རབ་ཀྱི། ། སྟོབས་མཐུས་ཉམས་ནི་སྨད་ནས་སྤྱད། ། ཁྱོད་ཀྱིས་ཉེས་
པའི་གཞིར་འགྱུར་པའི། ། ཆ་ནི་གསུམ་པོ་དེ་དག་རྣམས། ། ཆོས་ལུགས་དག་

དང་འདུལ་བ་ཡིས། ། བཅོས་ནས་ཡོན་ཏན་ཉིད་དུ་མཛོད། ། ཅི་སྟེ་རྒྱལ་པོ་
བློན་པོ་དག ། དཀྱེལ་ཆེ་སྙིང་རྗེའི་བདག་ཉིད་ནི། ། རྟག་ཏུ་ཉོན་མོངས་མེད་
པ་ཡི། ། ལས་ཀྱིས་རྒྱལ་སྲིད་བྱ་བར་རུང༌། ། འཇིག་རྟེན་འདི་ནི་བློ་གྲོས་
ཀྱི། ། ཉམས་ཆུང་གྱུར་དང་མགོན་མེད་པ། ། བྱ་བ་མ་ཡིན་བྱེད་པ་ལ། །
གདོན་མི་ཟ་བར་འཇུག་པར་འགྱུར། ། དེ་བས་ཇི་སྲིད་ས་དེ་ལས། ། མྱུར་དུ་
མ་བརྒལ་བར་དུ་ནི། ། བློ་མཐུ་སྐྱེད་ཕྱིར་མཁས་པ་དག ། བསྡུ་བར་བགྱིས་
པའི་ནན་ཏན་མཛོད། ། ཆོས་ཀྱི་བསྟན་བཅོས་འདོན་གྱི་ཞིང་། ། དེ་ཡི་དོན་
གྱི་ཚུལ་གསོན་ལ། ། གསན་པའི་ཚུལ་རྣམས་རྣམ་དཔྱད་དེ། ། དཔྱད་པ་ལ་ནི་
མཁས་པར་མཛོད། ། མྱ་ངན་གྱིས་ནི་མི་གདུངས་ཤིང་། ། ན་གཞོན་ནད་མེད་
ལོངས་པ་ཡིས། ། དངོས་པོ་དེ་ལྟར་བྱུང་བ་ཡི། ། བློ་གྲོས་ལ་ནི་མི་ནུས་
མེད། ། འདིར་ནི་སྐྱེས་བུ་དམ་པ་ལས། ། དུས་དུས་སུ་ཡང་ཅུང་ཟད་
གསོན། ། ཉུང་ངུ་བསགས་ནའང་ངེས་པར་ནི། ། རིང་པོར་མི་ཐོགས་མང་
པོར་འགྱུར། ། རྟག་ཏུ་ཆུ་ཐིགས་རེ་རེའི་རྒྱུན། ། བར་ཆད་མེད་པར་འབབ་པ་
ཡིས། ། གང་ཞིག་གང༌ བར་མི་འགྱུར་པའི། ། སྣོད་དེ་ཇི་ལྟ་བུ་ཞིག་
མཆིས། ། དེ་ལྟར་དེ་གསལ་དེ་ལྟ་བུ། ། རྒྱལ་པོ་ཚད་མར་མཛད་ནས་ནི། །
དམ་པའི་ཆོས་ནི་གསན་པ་ལ། ། རྟག་ཏུ་དགྱེས་པ་ཉིད་དུ་མཛོད། ། ཡོན་
ཏན་ནོར་ནི་གཉེར་ལ་གཉེན། ། མཁས་ཤིང་སྙིང་རྗེའི་བདག་ཉིད་ཅན། །
བྱས་གཟོ་ཕོངས་ཆོས་མི་བགྱིད་པ། ། བཟང་པོ་ཁྱོད་ཀྱིས་སླད་དུ་ཞོག ། ཁྱོད་
ཀྱིས་བླུན་དང་ཕོངས་ཆོས་ཅན། ། བརྐམ་ཞིང་བྱས་པ་མི་གཟོ་དང་། ། ཁ་བ་
གཏུམ་པོ་མི་བཟང་བ། ། ཡུལ་ནང་གནས་སུ་མ་སྩལ་ཅིག ། རྟག་ཏུ་སོ་སོའི་
སྐྱེ་བོ་ཡིས། ། ཁྱད་པར་མཁྱེན་པ་མཛོད་ཅིག་དང༌། ། དེ་ཡི་ཁྱད་པར་མཁྱེན་
ཙམ་ལ། ། ཕུན་སུམ་ཚོགས་པ་རག་ལས་སོ། ། མི་གང་དགའ་བ་སྤྱོད་བྱེད་

དང༌། ། དོར་བར་བྱ་དཀའ་འདོར་བ་དང༌། བཟོད་པར་དཀའ་བ་བཟོད་
བྱེད་དང༌། ། བཀུར་དཀའ་ཉམས་སུ་ལེན་པ་དང༌། ། གནས་མིན་ལས་ནི་
ཟློག་བྱེད་དང༌། ། གནས་སུ་འཇོག་པར་བརྩོན་པ་དང་། །དེ་ཡི་བསམ་པ་
མཐུན་གུས་དང༌། ། བདེ་བར་འདོད་ཅིང་འོ་བྱམས་པ། ། དེ་དག་རྣམས་ནི་
མཛའ་བཤེས་ཏེ། ། གཉེན་འདུན་གྲོགས་པོའང་དེ་དག་ལགས། ། རང་དོན་
ཙམ་ཕྱིར་འབྲང་བའི་མི། ། གཞན་དག་སྐྱེ་བོ་ཕལ་པ་བས། ། གྲོགས་པོ་ཕན་
པར་འདོད་པའི་ཚིག ། མི་སྙན་ཡང་ནི་ཕན་པ་དང་། ། འཇམ་དང་བདེན་པ་
ལགས་པ་དག ། ཐུགས་ལ་བཞག་པར་མཛོད་དུ་གསོལ། ། ཚིག་སྙན་ཕན་པ་
མ་ལགས་དང་། ། འཇམ་ཡང་བདེན་པ་མ་ལགས་པ། ། དམ་པ་མ་ཡིན་
རྣམས་ཀྱི་ཚིག ། ཁྱོད་ཀྱི་ཐུགས་ལ་མ་བཟུང་ཞིང་། ། ཕན་པར་སྨྲ་བ་ཁྲོ་ཡང་
ནི། ། ཁྱོད་ཀྱིས་སྣང་ཆེན་དག་ཏུ་མཛོད། ། མི་ཕན་སྨྲ་བ་བསྟོད་བགྱིད་
དང༌། ། དགྱེས་པ་དགེ་དུ་མ་མཛད་ཅིག། རབ་དྭངས་མཚོ་ལ་ངང་པ་
ཡི། ། རྒྱལ་པོ་དང་ནི་ཆུས་འཇིགས་བཞིན། ། དམ་པ་རྣམས་ཀྱི་བསྙེན་བླ་
དང་། ། དམ་པ་ཡིན་པས་བསྙེན་དཀའ་མཛོད། ། ཁྱོད་ཀྱིས་མཁས་རྣམས་
ཚིམ་བགྱིས་པས། ། འབྱོར་པ་དོན་དུ་གཉེར་མི་བགྱི། ། ཡོན་ཏན་དགྱེས་ཕྱིར་
ཁྱོད་ཀྱིས་ནི། ། ཡོན་ཏན་རྣམས་ཀྱིས་མི་ངོམས་མཛོད། ། ལོངས་སྤྱོད་བྱེད་
དམ་བདེ་བ་དང་། ། སྡུག་བསྔལ་ཕྲད་པའམ་དཔྱོད་པའམ། ། སྤྱོད་ལམ་ཀུན་
ཏུ་སྤྱོད་པ་ན། ། ཁྱོད་ཀྱིས་དམ་པ་བསྟེན་པ་དང༌། ། དྲན་པའི་གྲོགས་ཀྱིས་
བསྐོར་བ་ན། ། བག་ཡོད་པས་ནི་གནས་འགྱུར་ཏེ། ། ས་ལའི་ཤིང་ལ་འཁྲིལ་
ཤིང་བཞིན། ། བཟང་པོ་དཔལ་གྱིས་འཁྱུད་པར་འགྱུར། ། ཁྱོད་ཀྱིས་བཞམ་
པ་བདེན་པ་དང་། ། ཁྱད་པར་ཞིང་ལ་སྦྱིན་པ་དང༌། ། དྲན་དང་བྲལ་བས་
འདོད་པ་དབྱེ། ། ཆད་པས་གང་དུའང་བཅད་མི་བགྱི། ། ལོག་པས་འཐབ་

གཅུགས་བྱེད་པ་དང་། ། བཀྲེན་ལ་སྨན་པར་ལྟ་བ་དང༌། ། ཚུལ་ཁྲིམས་ལྡན་
རྣམས་མི་དགའ་དང༌། ། དཀའ་ཐུབ་སྡོམ་པ་འཁྲུལ་བྱེད་པ། ། བཞི་པོ་འདི་
དག་འདོད་མིན་ཏེ། ། རྩ་བ་འཇོམས་པར་བགྱིད་པ་ལགས། ། རབ་བརྩོན་
ཁྱོད་ཀྱི་ཡུལ་ན་ནི། ། དེ་དག་གཏན་མ་མཆིས་པར་མཛོད། ། སྟོབས་དང་ལྡན་
པས་སྟོབས་ཆུང་བ། ། གནད་ཆེན་གྱིས་ནི་མི་གནང་དང་། ། མཆོད་འོས་
རྣམས་ཀྱིས་མི་མཆོད་དང༌། ། སྨོས་འདིས་ཀྱིས་ནི་མི་ཤེས་པ། ། གང་ཡང་
རུང་ལ་གང་གིས་ཀྱང་། ། བརྙས་པ་མེད་པ་ཁྱོད་ཀྱིས་མཛོད། ། ཐ་སྙད་
རྣམས་ནི་དག་པ་ཡིས། ། ཀུན་ལ་འདྲ་བ་གཟིགས་སུ་གསོལ། ། ཀུན་གྱིས་རང༌
གི་ཆོས་ཐོབ་ཅིང་། ། ཆོས་ཀྱི་ཐམས་ཅད་འཚོ་བར་མཛོད། ། མི་སྡུག་ཀྱང་ནི་
ཉེས་མེད་ན། ། ཐམས་ཅད་བདེ་བར་མཛད་དུ་གསོལ། ། ཕ་ཡིས་བུ་ལ་ཇི་ལྟ་
བར། ། ཁྱོད་ཀྱིས་འཁོར་ལ་བྱམས་བགྱིས་ན། ། དེ་བས་ཇི་སྲིད་ས་དེ་
ལས། ། མྱུར་དུ་མ་བརྒལ་བར་དུ་ནི།། བློ་མཐུན་སྐྱེད་ཕྱིར་མཁས་པ་དག །
བསྡུ་བར་བགྱིས་པའི་ནན་ཏན་མཛད། ། ཆོས་ཀྱི་བསྟན་བཅོས་འདོན་བགྱི་
ཞིང་། ། དེ་ཡི་དོན་གྱི་ཚུལ་གསོན་ལ། ། གསན་པའི་ཆོས་རྣམས་རྣམ་དཔྱད།
དེ། ། དཔྱད་པ་ལ་ནི་མཁས་པས་མཛོད། ། མྱ་ངན་གྱིས་ནི་མ་གདུངས་
ཤིང༌། ། ན་གཞོན་ནད་མེད་ལོངས་པ་ཡིས། ། དངོས་པོ་ད་ལྟར་བྱུང་བ་
ཡི། ། ། བློ་གྲོས་ལ་ནི་མི་ནུས་མེད། ། བུ་ཡིས་ཕ་ལ་ཇི་ལྟ་བར། ། ཁྱོད་ལ་ཞོ་
འབྱུང་དགའ་བར་བགྱིད། ། ཕ་རྣམས་རང་བཞིན་བཟང་ན་ནི། ཁྱོད་ཀྱི་
དགོངས་པ་བཞིན་དུ་འགྱུར། ། ཕལ་རྣམས་རང་བཞིན་ངན་ན་ནི། ། ཁྱོད་ཀྱི་
དགོངས་པ་བཞིན་མི་འགྱུར། ། གལ་ཏེ་གཞུང་ལུགས་བཟུང་བཞེས་ན། །
གོང་ནས་གོང་དུ་འཕར་བར་འགྱུར། ། ཅི་སྟེ་ངན་པའི་སྤྱོད་མཛད་ན། ། འོག་
ནས་འོག་ཏུ་ལྟུང་བར་འགྱུར། ། དམ་པའི་ལས་ལ་གནས་ན་ནི། ། ཁྱུ་མཆོག་

དང་ནི་ཁྱུ་ལྟ་བུ། ། རྗེས་སུ་འཚོ་བའི་སྐྱེ་བོའི་ཚོགས། ། འདི་ཀུན་རྗེས་སུ་
འབྲང་བར་འགྱུར། ། ཁྱོད་ཀྱི་གྱ་རྒྱུ་ལ་བཞུགས་ན། ། གྱ་གྱུ་ཁོ་ནའི་རྗེས་
འབྲངས་པས། ། སྐྱེ་དགུ་ཁྱོད་མཛད་རྗེས་འགྲོ་ནི། ། སྐྱེ་དགུ་འདི་ནི་ཉམས་
པར་འགྱུར། ། དེ་བས་བདག་གཞན་བསྲུང་སླད་དུ། ། ཐུགས་ཀྱིས་རབ་ཏུ་
བསྒྲིམས་ནས་ནི། ། ། གནའ་རྒྱལ་དྲང་སོང་རྣམས་ཀྱི་ལུགས། ། ཉམས་པ་སར་
པར་བཅོས་སུ་གསོལ། ། གནའ་ཡི་རྒྱལ་པོའི་སྤྱོད་པ་ལས། ། གང་དག་བཟང་
བ་དེ་མཛོད་ལ། །མི་རིགས་བྱེད་པ་གང་ལགས་དེ། ། སླད་པར་མཛོད་ལ་
སྤང་དུ་གསོལ། ། ། སྔོན་གྱི་བཀའ་ཁྲིམས་སྐྱོན་ཆགས་པ། ། མནའ་ནས་མཆིས་
ཀྱང་རྒྱུན་ཆོད་ལ། ། རྒྱལ་པོ་ཀ་ནི་ཀས་མཚན་པའི། ། ཁྲིམས་སུ་བཅའ་བ་
གསར་པར་མཛོད། ། ལྷ་ཁྱོད་ཡོན་ཏན་དོན་གཉེར་བས། ། ཡོན་ཏན་ལྟ་
བཞིན་ཁོ་ནར་མཛོད། ། ལྷ་ཁྱོད་སྐྱོན་རྣམས་མཁྱེན་པ་ཡིས། ། ལྷ་བཞིན་ཉེས་
མེད་ཁོ་ནར་མཛོད། ། ཟླ་བ་མར་གྱི་ངོ་བཞིན་དུ། ། ཉེས་པའི་ཚོགས་རྣམས་
འགྲིབ་པ་དང༌། ། ཟླ་བ་ཡར་གྱི་ངོ་བཞིན་དུ། ། རྟག་ཏུ་ཡོན་ཏན་གྱིས་བརྒྱན་
མཛོད། ། ཡབ་མེས་བཞིན་དུ་བདག་ཉིད་ཀྱིས། ། ཆོས་ཀྱིས་ས་སྟེང་བསྐྱང་བ་
དང༌། ། ཡབ་མེས་བཞིན་དུ་ལྷ་ཁང་གི ། དུས་སྟོན་འཕེལ་བར་མཛད་དུ་
གསོལ། ། ཁྱོད་ཀྱིས་མཐོ་རིས་བྱང་གྲོལ་གྱིས། ། ཐེམ་སྐལ་མི་མཉམ་མཉམ་
པའི་ཕྱིར། ། བསོད་ནམས་ལས་བྱུང་བཟོ་རིགས་ཆེ། ། རྟག་ཏུ་ལྷ་ཁང་དག་ཏུ་
སོགས། ། རྒ་དང་འཆི་བས་བསྙེངས་མཛོད་དེ། ། ཆོས་བཞིན་རྒྱལ་སྲིད་
དཔལ་སྤྱད་ནས། ། བགྲེས་ཀར་དགོན་པར་གཤེགས་སུ་གསོལ། ། དམ་ཆོས་
བསྟེན་པས་འབྲས་མཆིས་མཛོད། ། རང་བྱུང་རྣམས་ཀྱི་རྗེས་བརླབས་པ། །
ཀུན་ཤའི་རིགས་སུ་འཁྲུངས་ཁྱོད་ཀྱིས། །ཡབ་མས་འཕགས་རིགས་ཉི་མ་
ཡི། ། གདུང་རྒྱུད་ཆོས་ལུགས་མ་ཉམས་མཛོད། ། སྐྱེ་བ་ཅན་ལ་ངེས་པར་

ནི། ། རྒས་དང་འཆི་དང་ན་མཆིས་ན། ། མ་བགྲེས་མ་བསྲུངས་མ་འ གྲོངས་
ཞེས། ། ལེགས་སྨོན་གསོལ་ཡང་ཅི་ལ་སྨན། །སྲིད་པ་དག་ནི་གང་ཡང་
རུང༌། ། དེ་ཉིད་རྒས་དང་འཆི་བ་ལགས། ། ཡོངས་སུ་འགྱུར་བས་རྒ་བ་
སྟེ། ། སྐད་ཅིག་འཇིགས་པས་འཆི་བ་ཡི། ། མ་རྒས་མ་ན་མ་འཆི་ཞེས། ། སྨྲ་
བ་དག་ནི་སྨྲ་བ་ན། ། དེ་ལྟར་འཇིག་རྟེན་ཀུན་འབར་ན། ། ཡང་སྲིད་མེད་
ལས་གཞན་ཅི་ཡོད། ། གང་ན་མི་མཐུན་ཡོད་མ་ཡིན། ། གང་དུ་འདུ་བྱེད་
འཇིག་མི་འགྱུར། ། གང་ན་གཅིག་ཏུ་བདེ་བར་གནས། ། གང་དུ་སོང་ན་འཆི་
མི་འགྱུར། ། སྲིད་པ་ཀུན་ནས་ཉོན་མོངས་དང༌། ། སྡུག་བསྔལ་འབྱུང་བ་ཅིར་
མི་འཁོ། ། དེ་སླད་དེས་བས་སྲིད་པ་རྣམས། ། མེད་པར་བསྒོམ་པ་རྒྱས་པར་
མཛོད། ། འདི་ནི་བགྱི་བ་འདི་ཉིད་དེ། ། དེ་ལས་གཞན་པའི་བགྱི་མི་
འཚལ། ། བགྱི་བ་དེ་ནི་བགྱིས་པ་ཡིས། ། མི་བགྱི་བ་ཡི་ཚར་ཕྱིན་ཏོ། །
བགྲང་ཕྲེང་བཞིན་དུ་འཁོར་བ་རུ། ། ལན་མང་ཡོངས་སུ་འཁོར་བ་ནི། ། ལན་
བརྒྱུའམ་ཡང་ན་སྟོང་དག་ཏུ། ། འཇིག་རྟེན་དག་ཏུ་ཅི་མ་བགྱིས། ། འདི་མ་
བགྱིས་སླད་བྱིས་པ་ཡིས། ། ཡང་དང་ཡང་དུ་བགྱི་འཚལ་བས། ། ཐོག་མ་མེད་
པའི་དུས་ཅན་འདི། ། ད་དུང་བར་དུ་མ་ལོ་གོ ཚོ། འཆི་བདག་སུ་དང་མི་
བཤེས་པ། ། བློ་བུར་དག་ཏུ་འབབ་འགྱུར་བས། ། སང་དག་བྱ་ཞེས་མ་བཞེས་
པར། ། དམ་པའི་ཆོས་ལ་བསྐུར་ཏེ་མཛོད། ། འདི་སང་དེང་འདི་མི་བྱ་
ཞེས། །བྱ་བ་མི་ལ་བཟང་པོ་མིན། ། ནམ་ཞིག་ཁྱོད་ནི་མེད་འགྱུར་བའི། །
སང་དེ་གདོན་མི་ཟ་བར་འོང་། ། འཆི་བདག་བརྩེ་བ་མེད་པ་ཅན། ། སྐྱེས་
རྩལ་དོན་དེ་གསོད་འགྱུར་བ། ། གསོད་པ་མངོན་དུ་འོང་བཞིན་དུ། ། མཁས་
པས་སུ་ཞིག་བག་སྐྱོང་སྤྱོད། ། དེ་སླད་དཔག་ཆེན་བཟོད་མེད་དེས། ། མདའ་
ནི་མི་བཟད་འཚོར་མེད་པ། ། དེ་ནི་ཇི་སྲིད་མ་འཕངས་པ། ། དེ་སྲིད་རང་གི་

དོན་ལ་འབོད། 1། རྣམ་སྨིན་འབྱིན་པ་སྔོན་ལས་ཀྱིས། ཁྱོད་ཀྱིས་ཡོངས་སུ་
བཏང་འགྱུར་བ། ། སར་པའི་ལས་དང་རྗེས་འབྲེལ་ཅིང་། ། འཆི་བདག་གིས་
ནི་དྲངས་པ་ན། ། དགེ་དང་སྡིག་པ་མ་གཏོགས་པར། ། འགྲོ་བ་ཐམས་ཅད་
ཕྱིར་ལོག་ནས།། འགའ་ཡང་ཁྱོད་རྗེས་མི་འབྲང་བར། ། མཁྱེན་པར་མཛོད་
ལ་ལེགས་པར་སྤྱོད། ། བདག་ནི་སྙིང་རྗེས་ཟིལ་ནོན་ཅིང་། ། ཡིད་ནི་དགའ་
བའི་རླན་གྱིས་ནི། ། ཤིན་ཏུ་བརླན་པའི་སྨྲེ་སྔགས་འདི། ། རེ་ཞིག་གསན་པར་
མཛད་དུ་གསོལ། ། འགྲོ་བ་དམན་པ་ལོག་ལྟུང་བ། ། མགོན་མེད་ཉེས་མེད་
ཕལ་ཆེར་ནི། ། རྩ་དང་ཆུ་དང་འབྲས་བུ་ནི། ། ཕལ་པས་འཚོ་བ་བསྒྲུབ་
བགྱིད་པ། ། བྱ་དང་རི་དྭགས་ཕྱུགས་དག་ལ། ། རྒྱལ་པོས་གསོད་དང་གསོད་
འཇུག་པ། ། ཅི་ག་རིགས་སམ་མི་རིགས་པ། ། བདེན་ལ་གནས་པ་ཁྱོད་ཉིད་
གསུངས། ། ཁྱོད་ནི་ཆེན་པོར་མི་ཁྲོ་ཞིང༌། ། གནོད་པ་བགྱིད་ལའང་བཟོད་
ཅེས་གདའ། ། ཁྱོད་ཀྱི་ཐུགས་རྗེས་དུད་འགྲོ་ལ། ། ཀྱེ་མ་སུ་ཡིས་དགག་པར་
བགྱིས། ། ། གནོད་པ་བགྱིད་ལ་བཟོད་མཛད་ཅིང་། ། ། གནོད་མི་བགྱིད་པ་
འགུམས་མཛད་པས། ། ཁྱོད་ལ་བརྩེ་དང་མི་བརྩེ་བའི། ། རྒྱུ་མཐུན་པ་ནི་
གཉིས་ག་གདའ། ། སྔོན་ཆད་བགྱིས་པའི་སུག་ལས་ཀྱི། ། འདི་ལྟར་གཉེན་དུ་
གྱུར་པ་ལས། ། ཁྱོད་ཉིད་གནོད་པ་མཛད་ན་གོ ། སུ་ལ་སྐྱབས་སུ་མཆི་བ་
གསུངས། ། གཞན་གྱིས་གནོད་པ་བགྱིས་ན་ཡང་། ། ཉིད་ནི་ཕྱག་གིས་
བཤུགས་འཚལ་ན། ། ཁྱོད་བཞེངས་སྔོན་དུ་གནོད་མཛད་ན། ། ཕྱོགས་ཀུན་
མུན་པར་མ་གྱུར་ཏམ། ། ཀུན་ལ་སྲོག་ནི་ཕངས་པ་སྟེ། ། ཀུན་ལ་གསོན་པ་
སྡུག་པ་ལགས། ། ཐམས་ཅད་འཆི་བའི་ཆོས་ཅན་ཏེ། ། ཐམས་ཅད་སྡུག་
བསྔལ་རྣམས་ཀྱིས་གདུངས། ། འདི་ལྟར་གང་ཞིག་མི་འཚལ་བ། ། འདི་ཉིད་
ཀྱི་ནི་སྡུག་བསྔལ་ཏེ། ། མཁས་པ་སུ་ཞིག་མགར་བ་ལྟར། ། ཚིགས་པ་ལ་ནི་

ཡང་བསྲེག་བཞིན། ། ཁྱོད་ནི་སྲོག་གཅོད་མི་དགྱེས་ཤིང་། ། སྲོག་གཅོད་
དགྱེས་ལས་ཕྱིར་ལྡོག་ན། ། རྒྱལ་སྲིད་ཉམས་པར་འགྱུར་རམ་ཅི། ། ལུགས་
འདི་ཅི་ཞིག་ལགས་པར་གསུངས། ། མཚོན་ཆའི་ཐབས་ལ་མཁས་སྤྱོད་
ཀྱིས། ། གཡུལ་ངོར་སྲོལ་བཏོད་མཐོང་ལགས་ན། ། གཞན་དུ་ཁྱོད་ལ་རི་
དྭགས་ལ། ། ཅི་སླད་གནོད་པའི་ལས་རྣམས་མཛད། ། རི་དྭགས་གཞོན་ནུའི་
སྤྱན་མངའ་ཁྱོད། ། སྤྱན་དང་འདྲ་བའི་རི་དྭགས་རྣམས། ། སྟབས་ནས་རིག་
རིག་ལྟ་བ་ལ། ། ཅི་ཡི་སླད་དུ་ཐུགས་མི་རྗེ། ། ཁྱོད་ཀྱི་སྤྱན་དང་མིག་འདྲའི་
ཕྱིར། ། ཁྱོད་ལ་དགའ་བ་གང་ལགས་ཏེ། ། རི་དྭགས་ལ་ཡང་དགའ་བགྱིད་
ན། ། ཁྱོད་ནི་ཇི་ལྟར་དགྱེས་མི་མཛད། ། ལོག་པར་ལྟུང་དང་སྤྱན་འདྲ་
དང༌། ། མགོན་མེད་ཡུལ་ན་གནས་པ་ཉིད། ། རེ་རེ་ཡང་ནི་རི་དྭགས་
དག ། མི་འགུམ་པ་ཡི་རྒྱུར་རུང་ངོ༌། ། མི་རྣམས་ལ་ནི་མཛད་པ་བས། །
སྡུག་བསྔལ་ལྷག་པར་བརྟགས་པ་ཡིས། ། དུད་འགྲོ་རྣམས་ལ་ཆེས་ལྷག་
པར། ། ཁྱོད་ཀྱི་ཐུགས་རྗེ་མཛད་དུ་གསོལ། ། ཁྱོད་ཉིད་བསྲུང་བའི་དོན་འདི་
ལ། ། བདག་གི་ཐལ་མོ་སྦྱར་མི་འཚལ། ། རྒྱུད་གཞན་གསོལ་བས་གུས་བགྱིས་
པར། ། ལེགས་པར་ཐུགས་ཚོད་མངའ་ལགས་གྲང་། ། ཅོ་ནས་གཟུང་སྟེ་
བསླབ་སྦྱང་བ། ། དམ་པ་རྣམས་ཀྱིས་ལུགས་སུ་གྲགས། ། དེ་ལྟར་ལགས་པས་
རྒྱལ་པོ་ལ། ། བུ་སྡུག་བཞིན་དུ་གསོལ་བ་ལགས། ། གལ་ཏེ་བདག་གིས་མི་
ཕན་པ། ། གསོལ་ནི་བདག་ལ་ཆད་པས་ཞུམ། ། ཅི་སྟེ་གཅིག་ཏུ་ཕན་གསོལ་
ན། ། བདག་གིས་གསོལ་བ་བཞིན་དུ་མཛོད། ། གལ་ཏེ་མི་དགྱེས་མཛད་པར་
མ་གྱུར་ན། ། བདག་གིས་ཡང་དང་ཡང་དུ་གསོལ་བ་འཚལ། ། ཅི་སྟེ་བདག་
ཆིག་ཁྱད་དུ་འགུམས་མཛད་ན། ། བཀའ་མཆིད་འདི་ནི་ངེས་པར་བཏང་བར་
བགྱིད། ། དགྱེས་པར་གྱུར་ན་སླར་རྗེས་མི་འགུམས་ཏེ། ། མི་དགྱེས་གྱུར་ན་

དོགས་བཟུང་པར་འཚལ། ། གནོད་བགྱིད་ཉི་མ་ལྟར་རྔོ་མ་ཐོགས་པས། །ས་
བདག་ཟླ་བ་ཉ་བ་བཞིན་དུ་བཟོད། ། ས་བདག་ཚེར་མའི་ཤིང་ལས་སྦྲང་རྩི་
དང༌། ། དགྲ་བོ་ལས་ཀྱང་ལེགས་པར་སྨྲས་པ་གཟུང༌། ། གསེར་གྱི་རི་ལས་
དུག་རྒྱུན་ཇི་བཞིན་དུ། ། ཡིད་འོང་སྐྱེ་བོའི་ཚིག་ངན་སྤང་འཚལ་ལོ། ། མི་
མཆོག་གལ་ཏེ་ལེགས་པར་མཛད་པའི་སྦྱོར་བས་བསྒྲུབས་གྱུར་ཏེ། ། ཕ་རོལ་
གནོད་པ་སེལ་བའི་དཔལ་འདི་ཡོན་ཏན་རྒྱུན་རྣམས་ཀྱིས། ། ། ཕྱུག་པར་བགྱིས་
ན་ལེགས་སྤྱོད་བརྒྱ་ལ་ཆགས་ཕྱིར་གཡོ་བའི་སྙིང་། ། མི་བརྟན་པ་ཡང་རང་
དབང་མེད་པ་ཡུན་རིངས་ཁྱོད་ལ་ཆགས། ། སློབ་དཔོན་མ་ཏི་ཙི་ཏྲས་རྒྱལ་པོ་
ཆེན་པོ་ཀ་ནི་ཀ་ལ་སྤྲིངས་པའི་སྤྲིང་ཡིག་རྫོགས་སོ། །
རྒྱ་གར་གྱི་མཁན་པོ་བིརྱ་ཀ་ར་པྲ་བྷ་དང༌། ལོ་ཙཱ་བ་བནྡེ་རིན་ཆེན་
མཆོག་གིས་བསྒྱུར་ཨཱ་ཙརྱ་དཔལ་བརྩེགས་ཀྱིས་ཞུས་ཏེ་གཏན་ལ་ཕབ་
པའོ། །།

བྱུང་རྒྱུ་ལས། དུ་བ་དྲིས་ལན་རིན་ཆེན་ཕྲེང་བ། ལྔ་པ ། །
ཀོ འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །དྲི་
མེད་དྲི་ལན་རིན་ཆེན་ཕྲེང་བ་ནི། ། བདག་གིས་མགུལ་ན་ངེས་པར་གནས་གྱུར་
ན། ། མཐོང་དང་མ་མཐོང་སྒྲུབ་པ་ལ་མཁས་པས། ། ངེས་པར་རྒྱུན་དུ་གྱུར་
པ་ཅིས་མ་ཡིན། ། བཅོམ་ལྡན་བླང་བྱ་གང་ཞེ་ན། ། བླང་བའི་དོན་ལྡན་ཚིག་
རྣམས་སོ། །སྤང་བར་བྱ་བ་གང་ཞེ་ན། ། བྱ་བ་མ་ཡིན་ཐམས་ཅད་དོ། ། བླ་
མར་གྱུར་པ་གང་ཞེ་ན། ། དེ་ཉིད་ཇི་བཞིན་རྟོགས་པ་དང༌། ། རྟག་ཏུ་སེམས་
ཅན་ཐམས་ཅད་ལ། ། ཕན་པར་མངོན་པར་བརྩོན་པའོ། ། མཁས་པས་
རིངས་བྱ་གང་ཞེ་ན། ། འཁོར་བའི་རྒྱུན་ནི་ངེས་བཅད་པའོ། ། ཐར་པའི་ས་
བོན་ཞིང་མཆོག་གང་། ། ཡང་དག་ཡེ་ཤེས་བརྩོན་བྱས་པའོ། ། ཤིན་ཏུ་མཐུན་
པ་གང་ཞེ་ན། ། ཆོས་ཀྱི་སྤྱོད་པ་སྐྱོན་མེད་པའོ། ། འདི་ན་གཙང་བ་གང་ཞེ་
ན། ། གང་གི་ཡིད་ནི་ཡོངས་དག་པའོ། ། མཁས་པར་གྱུར་པ་གང་ཞེ་ན། །
བྱེ་བྲག་ཇི་བཞིན་ཕྱེད་པའོ། ། གདུག་པའི་དུག་ནི་གང་ཞེ་ན། ། བླ་མ་བརྙས་
བཅས་གང་ཡིན་པའོ། ། འཁོར་བ་ན་ནི་སྙིང་པོ་གང་། ། ཡང་དག་དོན་ལ་
རྣམ་དཔྱོད་ཉིད། ། མི་ཡིས་དེ་ཉིད་ཐོབ་པ་གང་། ། བདག་གཞན་ཕན་པ་
བརྩོན་པའོ། ། ར་རོ་ལྟ་བུའི་རྨོངས་པ་གང་། ། ཕྱིན་ཅི་ལོག་ལ་ཆགས་
པའོ། །། མི་སྲུན་དགྲ་འདྲ་གང་ཞེ་ན། ། མི་བཟད་པ་ཡི་ཡུལ་རྣམས་སོ། །
འཁོར་བའི་འཁྲི་ཤིང་གང་ཞེ་ན། ། ལོག་པར་སྲེད་པ་དམ་པའོ། ། དགྲ་བོར་
གྱུར་པ་གང་ཞེ་ན། ། ཡང་དག་དོན་ལ་བརྩོན་མེད་པའོ། ། འདི་ལ་འཇིགས་
པ་གང་ཞེ་ན། ། སྲོག་མཐར་གྱུར་པའི་འཆི་བའོ། ། ལོང་བ་ལས་ཀྱང་ལོང་བ་

གང་། ། ཕུང་ཁྲོལ་འདོད་ཆགས་ཅན་རྣམས་སོ། ། སྐྱེས་བུ་དཔའ་བོ་གང་ཞེ་
ན། ། གང་ཞིག་བུད་མེད་མཛེས་པ་ལ། ། ཆགས་པའི་མིག་གི་མདའ་ཡིས་
ནི། ། ཡིད་ལ་ཕོག་པ་མ་གྱུར་པའོ། ། སྣར་གསང་བདུད་རྩི་ལྟ་བུ་གང་། །
ཡང་དག་དོན་གྱི་མན་ངག་གོ ། འདི་ན་ལྕི་བའི་རྩེ་བ་གང༌། ། གང་འདི་བླུན་
པར་གྱུར་པའོ། ། ཚང་ཚིང་མི་བཟད་གང་ཞེ་ན། ། བུད་མེད་རྣམས་ཀྱི་སྤྱོད་
པའོ། ། ཤིན་ཏུ་སྐྲུན་པ་གང་ཞེ་ན། ། གང་གིས་དེ་བྲལ་མ་གྱུར་པའོ། ། འདི་
ན་དབུལ་པོ་གང་ཞེ་ན། ། གང་ཞིག་ཆོག་ཤེས་མེད།
། གང་ཞིག་ཆོག་ཤེས་མེད་པ་ཉིད། ། ཤིན་ཏུ་ཡང་བ་
གང་ཞེ་ན། ། གཞན་བལྟོས་སློང་མོ་པ་རྣམས་སོ། ། དོན་ཡོད་འཚོ་བ་གང་ཞེ་
ན
།། ཁ་ན་མ་ཐོ་མེད་པའོ། ། སྐྱེས་བུ་གླེན་པ་གང་ཞེ་ན། ། མཁས་བྱའི་ཡུལ་
ལ་མི་སློབ་པའོ། །གཉིད་ཀྱིས་མ་ལོག་གང་ཞེ་ན། ༈ ། མ་རྨོངས་དོན་གྱི་བྱེ་བྲག་
ཤེས། ། གཉིད་ཀྱི་ལོག་པ་གང་ཞེ་ན། ། སྐྱེས་བུ་ཤིན་ཏུ་རྨོངས་པའོ། །
པདྨའི་འདབ་ཆགས་ཆུ་ཐིགས་ལྟར། ། མི་བརྟན་མྱུར་འཇིག་གང་ཞེ་ན། །
སྐྱེས་བུ་རྣམས་ཀྱི་ལང་ཚོ་དང༌། ། ནོར་དང་དེ་བཞིན་ཚེ་ཉིད་དོ། ། ཟླ་ཟེར་ལྟ་
བུའི་ཡིད་འོང་གང༌། ། སྐྱེ་བོ་དམ་པ་ཕན་འདོད་པའོ། ། དམྱལ་བ་དང་འདྲ་
གང་ཞེ་ན། ། གཞན་གྱི་དབང་དུ་གྱུར་པའོ། ། ཤིན་ཏུ་བདེ་བ་གང་ཞེ་ན། །།
འདུ་འཛི་ཀུན་ལ་མ་ཆགས་པའོ། ། སྲོག་ཆགས་རྣམས་ཀྱི་དགའ་བྱ་གང༌། །
དོན་ཡོད་འཚོ་བའི་སྲོག་ཉིད་དོ། ། ལེགས་པར་བྱིན་པ་གང་ཞེ་ན། ། ལན་ལ་
རེ་བ་མེད་པའོ། ། མཛའ་བཤེས་ཡིད་འོང་གང་ཞེ་ན། ། གང་ཞིག་སྡིག་ལས་
ལྡོག་བྱེད་པའོ། ། མཛེས་པའི་རྒྱན་ནི་གང་ཞེ་ན། ། གང་ཞིག་ཚུལ་ཁྲིམས་ཕུན་
ཚོགས་པའོ། ། ཚིག་གི་རྒྱན་གྱུར་གང་ཞེ་ན། ། གཞན་པ་མི་བསླུ་བདེན་པའི་
ངག ། ཕུང་ཁྲོལ་འབྲས་འབྱིན་གང་ཞེ་ན། ། ཡིད་ནི་ཀུན་ཏུ་མ་བསྡམས་
པའོ། ། བདེ་བ་འཐོབ་བྱེད་གང་ཞེ་ན། ། ཀུན་ལ་བྱམས་ཤིང་ཕན་བྱེད།
པའོ། ། ཕོངས་པ་ཀུན་འཇིག་མཁས་པ་གང༌། ། ཐམས་ཅད་དུ་ནི་སྐལ་ལྡན་

པའོ། ། སྐྱེས་བུ་དམུས་ལོང་གང་ཞེ་ན། ། བྱ་བ་མ་ཡིན་ལ་དགའ་བའོ། །
འོན་པར་འགྱུར་པ་གང་ཞེ་ན། ། ཕན་དང་མི་ཕན་ནི་ཉན་པའོ། ། ལྕེ་མེད་
ལྐུགས་པ་གང་ཞེ་ན། ། གང་གི་སྙན་སྨྲ་མི་ཤེས་པའོ། ། སྐྱེས་བུའི་འཆིང་བ་
གང་ཞེ་ན། ། གླེན་ཞིང་གཏི་མུག་ཅན་ཉིད་དོ། ། རིན་ཆེན་གྱུར་པ་གང་ཞེ་
ན། ། གང་ཞིག་དུས་སུ་འབྱིན་བྱེད་པའོ། ། མི་ཡི་ཟུག་རྔུར་གྱུར་པ་གང། །
དབྱེན་པར་བྱ་མིན་བྱས་པའོ། ། གང་ལ་འབད་བྱ་གང་ཞེ་ན། ། རིག་པ་
ལེགས་པར་སློབ་པ་དང་། ། སྨན་ཆེན་ཚུལ་བཞིན་བསྟེན་པ་དང༌། །ྋ ། སྦྱིན་པ་
ཀུན་ཏུ་གཏོང་བའོ། ། བལྟོས་མེད་བྱ་བ་གང་ཞེ་ན། ། འགྲོ་བ་མི་སྲུན་འདུལ་
མིན་དང་། ། ཆགས་གྱུར་གཞན་གྱི་བུད་མེད་དང༌། ། འབྲེལ་མེད་གཞན་གྱི་
ནོར་རྣམས་ལའོ། ། གང་ཞིག་ཉིན་དང་མཚན་རྣམས་སུ། ། བསམ་པར་བྱ་བ་
གང་ཞེ་ན། ། འཁོར་བ་སྙིང་པོ་མེད་ཉིད་ལ། ། བག་མེད་པར་ནི་མི་བྱའོ། །
ཡིད་དུ་འོང་བ་གང་ཞེ་ན། ། གཡོ་མེད་ཀུན་ཏུ་སྙིང་རྗེར་ལྡན། ། སྦྱིན་པར་བྱ་
བ་གང་ཞེ་ན། ། བྱམས་པའི་སེམས་དང་ཡང་དག་ལྡན། ། ལྐོག་མར་སྲོག་ཕྱིན་
གྱུར་ཀྱང་ནི། ། བདག་དང་མི་འབྲལ་གང་ཞེ་ན། ། གླེན་པ་སྐྱོན་ནི་ལྡན་པ་
དང༌། ། ཀུན་གནོད་བྱས་པ་མི་གཟོ་བའོ། ། མཆོད་པར་བྱ་བ་གང་ཞེ་ན། །
ལེགས་པ་རྣམས་ལ་འཛུད་པའོ། ། ཐ་ཤལ་དུ་ནི་ཤེས་བྱ་གང་། ། རྩོམ་པ་ཀུན་
ལ་མི་བརྟན་པའོ།། འགྲོ་བ་ཀུན་ལས་ཐམས་ཅད་ལས། ། ངེས་པར་རྒྱལ་བ་
གང་ཞེ་ན། ། སྐྱེས་བུ་བདེན་པར་སྨྲ་བ་དང༌། ། བཟོད་པ་ཡང་དག་ལྡན་
པའོ། ། ལྷས་ཀྱང་གུས་པར་ཕྱག་བྱས་གང་། ། སྙིང་བརྩེ་གཙོ་བོར་བྱེད་
པའོ། ། གང་ལ་སྐྱོ་བར་བྱ་ཞེ་ན། ། མཁས་པས་འཁོར་བའི་འབྲོག་དགོན་
ལས། ། སྲོག་ཆགས་རྣམས་ཀྱི་ཚོགས་དག་ནི། ། གང་གིས་དབང་དུ་འགྱུར་ཞེ་
ན། ། གང་ཞིག་ཕན་དང༌ སྙན་སྨྲ་དང་། ། དུལ་བར་སྤྱོད་པ་རྣམས་ཀྱིས་
སོ། ། སྐྱེས་བུ་ལེགས་པར་འདོད་པ་ཡིས། ། གང་ལ་གནས་པར་བྱ་ཞེ་ན། །

མཐོང་དང་མི་མཐོང་ཐོབ་བྱའི་ཕྱིར། ། བདེན་པའི་ལམ་ལ་ངེས་གནས་བྱ། །
མྱ་ངན་འགྱུར་བ་གང་ཞེ་ན། ། འབྱོར་པ་ཡོད་ཡིན་ཞེན་པའོ། ། གློག་ལྟར་མི་
བརྟན་གང་ཞེ་ན། ། སྐྱེས་བུ་དམ་པ་ཕྲད་བསྟེན་པའོ། ། བསྔགས་པར་བྱ་བ་
གང་ཞེ་ན། ། གང་ཞིག་བློ་གྲོས་ཚོ་བ་དང་། ། ཤིན་ཏུ་ཉམ་ཆུང་སྟོབས་མེད་
ལ། ། ། ནུས་དང་ལྡན་ཞིང་བཟོད་བྱེད་པའོ། ། རིགས་ཀྱི་རི་ལྟར་མི་གཡོ་
གང་། ། རྩོད་དུས་སྐྱེས་བུ་དམ་པའོ། ། འདི་ན་སྐྱེས་བུས་རྙེད་དཀའི་
བའི། ། བཟང་པོ་བཞི་ནི་གང་ཞེ་ན། ། སྦྱིན་པ་སྙན་སྨྲར་བཅས་པ་དང་། །
ཤེས་པ་ཁེངས་པ་མེད་པར་ལྡན། ། བཟོད་པ་བརྩོན་འགྲུས་བཅས་པ་དང༌། །
སེམས་ནི་རྣལ་འབྱོར་ལྡན་པའོ། ། དྲི་མེད་དྲིས་ལན་རིན་ཆེན་ཕྲེང་བ་འདི། །
གང་གི་མགུལ་ན་ལེགས་པར་ཡོད་གྱུར་ན། ། དེ་ནི་སྐྱེས་བུ་མཁས་པ་འདུས་
ནང་དུ། ། མགུལ་གྱི་མུ་ཏིག་རྒྱུན་བཞིན་མཛེས་པ་ཡིན། ། བཏགས་ནས་རྒྱལ་
སྲིད་རྣམས་སྤོང་བའི། ། རྒྱལ་པོ་རིན་ཆེན་ཕྲེང་བ་འདི། ། དོན་ཡོད་འཆར་
གྱིས་བྱས་པ་སྟེ། ། བློ་བཟང་དམ་པའི་རྒྱུན་ཡིན་ནོ། ། དྲི་མ་མེད་པའི་དྲིས་
ལན་རིན་པོ་ཆེའི་ཕྲེང་བ་ཞེས་བྱ་བ། ། རྒྱལ་པོ་ཆེན་པོ་སྙན་ངག་མཁན་གྱི་དམ་
པ་སློབ་དཔོན་དོན་ཡོད་འཆར་གྱིས་མཛད་པ་རྫོགས་སོ། །
རྒྱ་གར་གྱི་མཁན་པོ་ཀ་མ་ལ་གུཔྟ་དང་། ། ཞུས་ཆེན་གྱི་ལོ་ཙཱ་བ་དགེ་སློང་
རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། ། ། n་པ་

ད་དུ་
འཕགས་པ་སྤྱན་རས་གཟིགས་དབང་ཕྱུག་
གགིས་དགེ་སློང་རབ་གསལ་གཞོན་ནུ་ལ་
སྤྲིངས་པའི་སྤྲིང་ཡིག
སངས་རྒྱས་དང༌ བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ། ། སྔོན་འཕགས་པ་སྤྱན་རས་གཟིགས་དབང་ཕྱུག་དང་དགེ་སློང་རབ་
གསལ་གཞོན་ནུ་གཉིས་དང་པོར་བྱང་ཆུབ་ཀྱི་མཆོག་ཏུ་སེམས་བསྐྱེད་དེ་གྲོགས་
པོར་འཐམས་ནས་གང་གི་ལམ་སྔོན་དུ་གྲུབ་པ་དེས་ཅིག་ཤོས་ལ་བསྟངས་པར་
དམ་བཅས་པ་ལས་འཕགས་པ་སྤྱན་རས་གཟིགས་དབང་ཕྱུག་གིས་ལམ་སྔོན་དུ་
གྲུབ་སྟེ། – ། དགེ་སློང་རབ་གསལ་གཞོན་ནུ་ལ་བསྟངས་པའི་ཕྱིར་འཕྲིན་ཡིག་
གིས་བཟླུགས་པ། ། གྲོགས་ཁྱོད་ཅི་བདེའམ་དམ་བཅས་བརྗེད་དམ་ཅི། །
འདོད་པ་མེ་མདག་དོང་འདྲ་འདི་ལ་ཅི་ཞིག་ཆགས། ། ཤིན་ཏུ་སྐྱོ་བའི་ཡིད་
ཀྱིས་རབ་ཏུ་མི་འབད་པར། ། སྲིད་རྒྱུ་འདོད་ལ་ད་དུང་གདུང་བ་ག་ལ་
སྲིད། ། ཐེག་པ་མཆོག་གིས་ངེས་འབྱུང་འགྲོ་བའི་དོན་བྱོས་ལ། ། སྒྱུ་དང་ཁ་
གསག་གྲགས་པ་རྙེད་ལ་མི་གདང་ཞིང༌། ། འགྲོ་ལས་རྣམ་གྲོལ་ལམ་ལ་མྱུར་
བརྩོན་མ་འབད་ན། ། དུས་གསུམ་རྒྱལ་པོས་བསྐྱབ་དཀའ་ཕན་ཐག་ཆད་དུ་
འོང་། ། རྟོག་མེད་རྟོག་བྲལ་དུས་གསུམ་ཐོབ་པ་ཀུན་གཤེགས་ཤུལ། ། ཕྲ་ཞིང་
ཤེས་དཀའ་ཚིག་གིས་སྤྱོད་ཡུལ་མ་ཡིན་ཡང་། ། ཕྱོགས་ཙམ་རྟོག་པས་སྒོ་
བཏོགས་རྒྱལ་བའི་མཐུས་བརྗོད་ན། ། ཤིན་ཏུ་ལེགས་པར་རབ་ཉོན་ཡིད་ལ་
གཟུང་ནུས་སམ། ། 15727199

དགེ་སློང་རབ་གསལ་གཞོན་ནུས་སླར་ཡང་འཕགས་པ་སྤྱན་རས་གཟིགས་
དབང་ཕྱུག་ལ་གསོལ་བ། མཐོ་ལ་མཐོ་སེམས་མི་མཛད་མཉམ་ལ་མ་འགྲན་མི་
མངའ། ། དམའ་ལ་མངོན་ཅན་མི་མཛད་ཡོངས་ལ་སྙོམས་པའི་མགོན། །
དཔའ་བོ་འོད་ཟེར་སྟོང་འབར་ལམ་མེར་བཞུགས་པ་ཡི། ། མདངས་བཟང་
ཐུགས་རྗེའི་མངའ་བདག་ད་ལྟར་གང་ན་བཞུགས། ། ཁྲི་ལན་བདུད་རིས་ཕམ་
མཛད་ཐར་པའི་ལམ་སྟོན་གསོན། ། ཉེས་བཅུ་ཐ་བའི་རྡུལ་བྲལ་སྟོབས་བཅུ་
རྩལ་འཕགས་གསོན། །འཇིག་རྟེན་གསུམ་གྱི་གཉེན་གྱུར་སྐྱོབས་པ་དམ་པ་
གསོན། ། དཔའ་བརྟན་བདུད་ལས་ཤིན་ཏུ་མཚམས་མེད་གཅིག་ཏུ་བརྟན་པ་
གསོན། ། བདག་ནི་མུན་བཅས་བདུད་ཀྱི་ཞགས་པར་ཟིན་པ་སྟེ། ། ཐར་པའི་
ལམ་སྟོར་འཁོར་བའི་དགོན་པར་འཁྱམ་ལགས་ན། ། ཅི་འདུལ་གར་ལེགས་
ཐབས་ཀྱིས་མྱུར་དུ་མི་སྐྱོབ་པར། ། དུས་རིངས་གྲངས་ཀྱི་བར་དུ་མགོན་ཁྱོད་ཅི་
ལགས་ཞེས། ། ལྷ་དང་མི་ཡི་ཁྱུ་མཆོག་ཚོགས་རབ་མཐའ་ཡས་དགོངས། ། མུ་
སྟེགས་ལྔ་བརྒྱ་ཕམ་མཛད་སྐྱེས་བུ་སེང་གེ་དགོངས། ། ཡིད་བཞིན་དབྱིག་གི་
ཏོག་ལྟར་རེ་བ་ཀུན་སྐོང་དགོངས། ། ཐུགས་རྗེའི་ཆུ་བོ་རྒྱུན་འདེབས་རྒྱལ་སྲས་
ཐུ་བོ་དགོངས། ། སྲིད་གསུམ་སྒྱུ་མར་ཆོས་བསྟན་ངོ་བོ་མེད་བཞིན་དུ།།
བདེན་སྤངས་ལོག་པའི་ལམ་ཞུགས་སྲིད་པའི་དབང་གྱུར་པ། ། འཁོར་བའི་
རྡོས་ཅན་གྲངས་མེད་བསྐྱབ་ཀྱིས་མི་ལང་ཞེས། ། དང་ཆེ་ལྷ་ཡིས་ཐུགས་ཀྱང་སྐྱོ་
བར་རུང་མོད་ཀྱི། ། འོན་ཀྱང་ལེགས་རྒྱུ་ཆོས་ཉིད་གཟོད་ནས་མྱ་ངན་འདས་
དོན་དུ། ། འགྲོ་བ་ཡོངས་ཀྱི་ཆེད་ལ་གོ་བགོས་མཛད་ལགས་ཀྱིས། ། མགོན་པོ་
རབ་གསལ་གཞོན་ནུ་རྗེས་དགོངས་ཉག་བསྲིང་ཞིང་། ། ཐུགས་རྗེའི་ཐུགས་
ཀྱིས་བཟོད་པ་བཞེས་ཏེ་བསྐྱབ་ཏུ་གསོལ། ། སྟོབས་མཆོག་དཔལ་གྱི་མགུར་
ནས་ཡི་གེ་འབྲུས་བསྙད་པ། ། མཁའ་ལ་ཚོན་བཀྱེ་བཞིན་དུ་སྤྱོད་ཡུལ་མ་ལགས་
པས། ། རྒྱལ་སྲས་འཁོར་བཅས་རྣམས་ཀྱིས་གསལ་བར་མ་བསྟན་ན། །

བདག་འདྲ་མཚན་མོར་འཛིན་པས་གཟུང་བར་ག་ལ་ནུས། ། འོན་ཀྱང་དོན་གྱི་
དམ་པ་སྲིད་པའི་དཔྱིས་འབྱིན་པ། ། གདམས་ངག་བཀའ་དྲིན་མཆོག་འདི་སྤྱི་
བོས་བླང་སླད་དུ། ། ཅི་ནུས་སེམས་ཀྱི་རྩལ་གྱིས་ལོག་པར་གཟུང་མི་བགྱི། །
བླ་མའི་སར་བཞུགས་ཆེ་བའི་མཐུས་ཀྱང་བསྟན་དུ་གསོལ། ། འཕགས་པ་སྤྱན་
རས་གཟིགས་དབང་ཕྱུག་གིས་དགེ་སློང་རབ་གསལ་གཞོན་ནུ་ལ་སྤྲིངས་པའི་
སྤྲིང་ཡིག་རྫོགས་སོ། ། བདག་ལ་
རྒྱ་གར་གྱི་མཁན་པོ་སརྦ་ཛྙཱ་དེ་བ་དང༌། ལོ་ཙཱ་བ་བནྡེ་དཔལ་བརྩེགས་
ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།

ནང་།
ཤེས་རབ་བརྒྱ་པ།།
Re
རྒྱ་གར་སྐད་དུ། པྲཛྙཱ་ཤ་ཏི་ཀ་ནཱ་མ་པྲ་ཀཱ་ཏ་ཎ། བོད་སྐད་དུ། ཤེས་
རབ་བརྒྱ་པ་ཞེས་བྱ་བའི་རབ་ཏུ་བྱེད་པ། འཇམ་དཔལ་གཞོན་ནུར་གྱུར་པ་ལ་
ཕྱག་འཚལ་ལོ། །གང་ཞིག་ལེགས་པར་རྟོགས་པ་ཡིས། ། མི་རྣམས་ཤེས་རབ་
བརྒྱ་བསྐྱེད་པ། ། དོན་གྱི་བསྟན་བཅོས་ལུགས་དག་གི ། འབྱུང་གནས་ཆེན་
པོར་རབ་ཏུ་བཤད། ། མཁས་པ་དོན་གྱི་བསྟན་བཅོས་ལས། ། དངོས་པོ་གང་
དག་གཟིགས་གྱུར་པ། ། དེ་དག་ཡི་གེ་མང་པོ་ཡིས། ། འཇིགས་པའི་ཆེད་དུ་
འདིར་བསྡུས་བྱས། ། ཡི་གེ་ཉུང་ལ་དོན་མང་བ། ། གཏན་ཚིགས་སྣ་ཚོགས་
རྣམས་ཀྱིས་བརྒྱན། ། འདི་ནི་ཚིགས་སུ་བཅད་པ་བརྒྱ། ། ཤེས་རབ་བརྒྱ་པ་
ཞེས་བྱའོ། ། མཐོང་དང་མ་མཐོང་ཡོན་ཏན་འདི། ། ཀུན་གྱི་རྩ་བ་ཤེས་རབ་
ཡིན། ། དེ་ལྟར་གཉིས་ཀ་བསྒྲུབ་པའི་ཕྱིར། ། ཤེས་རབ་ཡོངས་སུ་གཟུང་བར་
བྱ། ། ཆོས་དོན་འདོད་དང་ཐར་པ་ཡི། ། འབྱུང་གནས་ཆེན་པོར་རིག་པ་
ཡིན། ། དེ་ལྟར་དང་པོར་གུས་པ་ཡིས། ། ཤེས་རབ་ཡུམ་ཆེན་གཟུང་བར་
བྱ། ། ཤེས་རབ་ལྡན་པ་གཅིག་རྐྱ་ཡང་། ། གཞན་གྱིས་འདི་ལ་གནོད་མི་
འགྱུར། ། དོར་ཐབས་ལྡན་པའི་ལུས་ཆུང་ཡང། ། ཚན་དང་ལྡན་པས་ཡོ་མི་
བརྙས། ། ཤེས་རབ་ཀྱིས་ནི་ལུས་བསྲུངས་ལ། ། དགྲ་ཡི་ཚོགས་ཀྱིས་ཅི་བྱར་
ཡོད། ། ལག་ན་གདུགས་དང་ཆས་པ་ལ། །ཆར་གྱི་རྒྱུན་གྱིས་རྫི་བ་མེད། །
ཤེས་རབ་རྩལ་དང་བྲལ་བ་ནི། །གཞན་གྱི་དྲན་བྱེད་ཁོ་ནར་ཟད། ། གླང་
ཆེན་རི་བརྩེགས་ལྟ་བུ་ཡི། ། ལུས་དང་ལྡན་པ་སྣང་བ་བཞིན། ། ཤེས་རབ་

མིག་ཕྱེ་རྣམས་ལ་ནི། ། རྒུད་པ་རྣམ་པར་འཇིག་འགྱུར་ཏེ། ། ལག་ན་མར་མེ་
ཐོགས་པ་ཡི། ། ། མདུན་ན་མུན་པ་མེད་པ་བཞིན། ། ཤེས་རབ་མེད་པའི་ཕུན་
སུམ་ཚོགས། ། གནམ་བབས་བཞིན་དུ་བྱུང་བ་ཡང་། ། སྐད་ཅིག་ཁོ་ནས་དེ་
དག་མེད། ། མ་རུངས་པ་རྣམས་བཤེས་པ་བཞིན། ། ལེགས་པར་བརྟགས་ཏེ་
བྱེད་པ་ལ། ། མ་རུངས་པ་དག་མི་སྣང་སྟེ། ། འཕྲོད་པ་ཟ་བའི་ལུས་ལ་ནི། །
ནད་ཀྱི་བར་ཆད་མི་འབྱུང་ངོ༌། ། གང་ལ་རང་དོན་འཕེལ་འགྱུར་བའི། །
བཤེས་གཉེན་ཡོད་པ་དེ་མཁས་པ། ། ཆུ་ཡིས་གང་བའི་མཚོ་ལ་ནི། ། མཁའ་
ལ་རྒྱུ་བ་རྣམས་ཀྱང་བརྟེན། ། གང་ཞིག་གཉེན་དང་འབྲེལ་བ་ཡི། ། ནོར་དེ་
ཡང་ནི་ཅི་རུ་རུང༌། ། སྦྲུལ་གྱི་མགོ་ལ་འདུག་པ་ཡི། ། ནོར་བུ་ལ་ནི་སུ་ཞིག་
རེག ། རང་དོན་སྒྲུབ་པར་བྱ་བ་རྣམས། ། བག་མེད་ལས་ཀྱིས་བསྒྲུབ་མི་
བྱ། ། སྦྲུལ་སོ་ཤིན་ཏུ་གདུག་པ་ཡིས། ། དོན་མ་བསྒྲུབས་པར་འཕུང་བར་
སྣང་། ། རང་དོན་བསྒྲུབ་པར་བྱ་བ་རྣམས། ། བག་དང་བཅས་པའི་ལས་ཀྱི་
བསྒྲུབ། ། སྲིན་བུ་པདྨ་ཟོན་ཅན་ལུས། ། ཁྲག་འཐུང་བཞིན་དུ་མི་མཐོང་
ངོ༌། ། རང་གི་གཏིང་འཛུགས་འདོད་པ་ཡིས། ། གཞན་གྱི་ཕན་ལ་བརྩོན་པར་
བྱ། ། གཏིང་འཛུགས་སྦྱོར་བ་མ་བྱས་པའི། ། སྒྲུབ་པ་པོ་ཡིས་ཅི་མི་
འགྲུབ། ། གཞན་གྱི་ཕྱོགས་མ་འདོད་པས་ཀྱང་། ། བདག་ཉིད་ཡོན་ཏན་ལྡན་
པར་བྱ། ། གཞུ་ནི་རྒྱུད་དང་མི་ལྡན་པའི། ། མདས་ལྟ་གང་དུ་ཕྱིན་པར་
འགྱུར། ། དབྲི་མཁྱུད་མེད་པར་སྨྲ་བ་དང་། ། ཇི་སྐད་སྨྲས་བཞིན་སྒྲུབ་པ་
དང་། ། ཆས་བཞི་ཉམས་དང་སྦྱོར་བ་ཡི། ། མི་ཕོ་རྣམས་ནི་བདེ་བར་
འཚོ། ། ཡ་རབས་རྣམས་ཀྱིས་སྤྱོད་པ་ལ། ། སྐྱེ་བོ་ངན་པས་གནོད་མི་
འགྱུར། ། རིན་ཆེན་སྒྲོན་མ་འབར་བའི་རྩེ། ། འཐོར་རླུང་ཚོགས་ཀྱིས་མི་སོད་
དོ། ། གྱ་ནོམ་སྐྱེས་བུའང་ཇི་ཞིག་ལྟར།། ནང་པའི་གནས་སུ་ཕྱིན་འགྱུར་

ན།། དུར་ཁྲོད་ཀྱི་ནི་མེ་བཞིན་དུ། ། གྲོགས་ངན་བསྟེན་ལས་འཇིགས་པ་
འབྱུང་། – ། གཡོ་ཅན་ངག་འཇམ་སྨྲ་བ་ལ། ། མཁས་པས་ནན་ཏན་མ་བརྟགས་
པར། – ། ཡིད་བསྟན་བྱ་བར་རུང་མ་ཡིན། ། རྨ་བྱ་ཡིད་འོང་སྒྲ་སྒྲོགས་
པར། ། ཟས་སུ་དུག་ཆེན་ཟ་བ་བཞིན། ། ཤེས་རབ་ཅན་གང་དགྲ་ལ་
ཡང་། ། མཛའ་བཤེས་ལྟ་བུར་སྒྲུབ་བྱེད་པ། ། རྒྱུ་མཚོ་བཞིན་དུ་མི་འཁྲུག་
སྟེ། ། སྐྱེ་བོ་ངན་པས་དྲོད་མི་ཟིན། ། ཕྱིར་རྗེས་སུ་ནི་ལྟ་བ་དང༌། ། བག་ཡོད་
ཁོང་ཁྲོ་མེད་པ་དང༌། ། བརྩོན་འགྲུས་བརྟན་ཞིང་མི་གཡེལ་བའི། །
མི་ལ་
དཔལ་མགོན་ཉེ་བར་གནས། ། གང་ཞིག་ལན་ལ་མི་རེ་བར། ། སྦྱིན་པ་གཏོང་
ལ་སེམས་སྤྲོ་བ། ། དེ་ནི་སྙན་ངག་མཁས་པ་བཞིན། ། མི་ཡུལ་འདི་ན་གྲགས་
པས་མཛེས། ། གང་ཞིག་དབང་པོ་བྲན་ལྟ་བུར། ། བཀའ་བཞིན་རྗེས་སུ་
མཐུན་བྱེད་པ། ། ། རྒྱ་མཚོ་ཆེ་ལ་རིན་ཆེན་བཞིན། ། དེ་ལ་འདོད་དགུར་ཕུན་
སུམ་ཚོགས། ། བྱ་བ་མ་ཡིན་མི་བྱེད་ཅིང་། ། བཤམས་པ་འཁོས་སུ་ཕེབས་པ་
དང་། །ཡུལ་ལ་འདོད་པ་ཐག་བསྲིངས་པའི། ། སྐྱེས་བུ་མཁས་པ་སུས་མི་
བཀུར། ། མཐུ་རྩལ་ལྡན་པའི་ཁེངས་སེམས་ཀྱིས། ། ལུགས་ཀྱི་གདམས་ངག་
ཡོངས་མི་སྤོང་། ། རུ་ཤིང་བཟང་པོའི་གཞུ་མཆོག་ཀྱང༌། ། རྒྱུད་མེད་གཡུལ་
ངོར་ཅི་ཞིག་བྱ། ། གཡོ་ཅན་རྣམས་ཀྱི་གྲོན་ཅན་ཚིག ། འཛངས་པས་ལགས་
པར་མ་བརྟགས་ན། ། ཁོང་གླུའི་དོན་རྣམས་མ་དཔྱད་པའི། ། རི་དྭགས་
གཞན་གྱི་བརླགས་པར་སྣང་། ། མཁས་པས་རྟག་ཏུ་དགྲ་ལ་ཡང་། ། ། མཉེན་
དེས་ཅན་དུ་བྱ་དགོས་ཏེ། ། འཁྲི་ཤིང་མཉེན་པོས་ལྗོན་ཤིང་ལ། ། འཁྲིས་ནས་
རྩེ་མོར་ཕྱིན་ཏེ་གནས། ། ཁོང་རྒྱུད་དོགས་པ་ཙམ་གྱིས་འདིར། ། དགོས་དགུ་
འགྲུབ་པར་མི་འགྱུར་བས། ། ཡིད་ཀྱི་ལེགས་པར་རྣམ་བརྟགས་ཏེ། ། ངག་
གིས་ཀུན་དང་མཐུན་པར་བྱ། ། ངག་གིས་བཞམས་ཏེ་སྨྲ་བྱ་ཞིང༌། ། རེས་

འགའ་བྱི་ལའི་སྤྱོད་པའང་སྤྱད། ། ཐབས་དང་ལྡན་པའི་སྤྱོད་པ་ལ། ། མཁས་
པ་སུ་ཡང་སྨོད་མི་བྱེད། ། རྔོན་པ་པུས་མོ་གཉིས་བཙུགས་ཏེ། ། ཡན་ལག་
རྣམས་ཀྱི་གུམ་ཕག་ཏུ། ། བྱས་ཏེ་ཁོང་གླུ་སྙན་ལེན་པས། ། རི་དྭགས་སོད་
པར་མི་འགྱུར་རམ། ། རྒྱལ་པོའི་བཞེས་པ་མི་སྦྱོར་བ། ། མཁས་པས་རྟག་ཏུ་
འབད་དེ་སྤངས། ། ས་བདག་འཁོར་བཅས་ཐག་རིང་ཞེས། ཁྱད་དུ་གསད་
པ་རུང་མ་ཡིན། ། ལུགས་ལ་མཁས་པའི་བློན་པོ་ཡིས། ། སྐྱེ་བོ་མ་ལུས་སྐྱོང་
བྱེད་པའི། ། རྒྱལ་པོ་གཅིག་པུ་ཁོ་ནས་ཀྱང་། ། ས་རྣམས་མ་ལུས་ཆམ་དུ་
ཕེབས། ། གང་ན་རྒྱལ་པོ་འབངས་རྣམས་ཀྱིས། ། ལེགས་ཉེས་སེམས་པར་
བྱེད་པ་ཡི། ། ཡུལ་དེ་རྒྱལ་པོ་ཡོད་ཅེས་བྱ། ། དེ་ལྟར་དེ་དག་གཙོར་བརྟག་
གོ། གང་ན་རྒྱལ་པོ་འབངས་རྣམས་ཀྱི། ། ལེགས་ཉེས་སེམས་པར་མི་བྱེད་
པ། ། རྒྱལ་པོ་དེ་དག་གཙུག་ལག་ལ། ། མཁས་པ་རྣམས་ཀྱིས་བསྟེན་མི་
བྱ། ། ཡོན་ཏན་ལྡན་པ་ཆུང་ཡང་ནི། ། འཇིག་རྟེན་ཐབས་ཆེན་ཐོབ་པར་
འགྱུར། ། ཟླ་བ་ཤེས་ཙམ་ལུས་པ་ཡང་། ། དྲག་པོ་ཡི་ནི་སྤྱི་ལ་ཐོགས། །
མཁས་པ་གང་ཞིག་བག་མེད་པའི། ། གནས་ནས་བྱོལ་ཏེ་བྲོས་པ་དཔའ། ། རི་
དྭགས་རྒྱལ་པོ་མི་གཙང་བའི། ། གནས་ནས་འཛུར་བ་ག་ལ་སྡར། ། ལེགས་
ཉེས་དོན་ཆེན་མི་སེམས་པར། ། མུན་སྤྲུལ་བརྟུལ་བ་དཔལ་མ་ཡིན། ། དོན་
མེད་དཔག་ཚད་བརྒྱ་ཡོད་པའི། ། གཡང་སར་མཆོང་བ་ཅི་ཆ་ཡོད། །ཡོན་
ཏན་ལྡན་ཡང་ཐམས་ཅད་དུ། ། གྲགས་ཆེན་ཐོབ་པར་འགྱུར་མ་ཡིན། ། ཟླ་
བའི་འོད་ཟེར་བསིལ་བ་རྣམས། ། པདྨའི་རྫོང་དང་འཕྲོད་མི་འགྱུར། །
མཇུག་ཏུ་སྐྱོར་འབྱིན་བྱེད་པ་ཡི། ། སྙན་ཚིགས་མཁས་པ་སུས་མི་བསྔགས། །
གང་གིས་ཁམས་འཁྲུགས་འགྱུར་པ་ཡི། ། ཁ་ཟས་ཞིམ་པོ་དེ་སུ་ཟ། ། མཁས་
རྣམས་རྣ་བར་མི་སྙན་ཡང་། ། ཕན་ཚིག་སྨན་བཞིན་བསྟེན་པར་གྱིས། ། རེ་

ཞིག་ཅིག་ན་དེ་དག་ཀྱང་། ། ཡང་དག་བདུད་རྩི་ལྟ་བུར་འགྱུར། ། རིགས་
པའི་དོན་དང་མི་ལྡན་པའི། ། གཞུང་ལུགས་གང་ཞིག་རྩོམ་བྱེད་པ། ། དེ་ཡང༌
དགོས་པ་འགྲུབ་མི་འགྱུར། ། སྔགས་དང་བྲལ་བའི་སྦྱིན་སྲེག་བཞིན། ། སྐྱོན་
དང་ཡོན་ཏན་འདི་གཉིས་ལས། ། གཅིག་ཏུ་མཁས་པར་བྱས་ནས་ནི། །
དགོས་པ་རྩོམ་པར་བྱེད་པ་གང༌། ། དེ་ལ་ཉེས་པ་རྒྱབ་ཀྱིས་ཕྱོགས། ། སྙིང་ལ་
ཁོན་དུ་དམ་ཟུང་ནས། ། བཤེས་པའི་ཚིག་ནི་སྟོན་བྱེད་པ། ། དེ་དག་མཛེས་
པ་མ་ཡིན་ཏེ། ། སྲིན་བུས་ཟོས་པའི་སྡོང་རུལ་བཞིན། ། གང་དག་ཚིག་ཏུ་
སྙན་སྨྲ་ཞིང༌། ། སྙིང་ལ་གཞན་ཞིག་འཇོག་བྱེད་པ། ། རི་དྭགས་གཟུགས་ཅན་
སྟག་ལྟ་བུར། ། དེ་བས་ཡིད་བརྟན་གནས་མ་ཡིན། ། གསོན་ཚེ་གྲགས་པ་
དགའ་བའི་རྒྱུ། ། འཇིག་རྟེན་ཕ་རོལ་ཕན་འགྱུར་པ། ། དེ་གཉིས་གཅིག་ཀྱང་
མེད་པ་ནི། ། འཇིག་རྟེན་གཉིས་ན་ཅི་ཞིག་མི། ། གར་སྐྱེས་སུ་ནི་ཟད་ཅེས་
ཏེ། ། རང་གི་བརྩོན་པ་དོར་མི་བྱ། ། ། འབད་པ་མེད་པར་ཏིལ་དག་ལས། །
ཏིལ་མར་ཐོབ་པར་འགྱུར་མ་ཡིན། ། ཀུན་ལ་མཉེན་དེས་མི་བྱ་སྟེ། ། ། ཧ་ཅང་
དེས་པ་གནོད་པར་འགྱུར། ། ཆུ་ཤིང་སྙིང་པོ་མེད་པ་ལ། ། སུ་ཞིག་སྤྱོད་པར་
ཅོམ་མི་བྱེད། ། གང་ཞིག་གཏོང་ཕོད་བློ་ལྡན་དཔའ། ། ཚིག་བདེན་གཙང་ལ་
བྱས་པ་གཟོ། ། དེ་ལ་རྟག་ཏུ་དཔལ་གྲོགས་རྣམས། ། གྲིབ་མ་བཞིན་དུ་རྗེས་སུ་
འབྲང༌། ། ནགས་ཀྱི་གླང་ཆེན་ཞགས་པ་ཡི། ། བཅིངས་ནས་དབང་དུ་བྱེད་པ་
ཡང་། ། ཐབས་མཁས་ཚུལ་ལ་གནས་པ་ཡི། ། ཡོན་ཏན་རྣམས་ཀྱི་མཐུ་སྟོབས་
ཡིན། ། རྗེ་དཔོན་རང་དོན་ལྷུར་ལེན་པ། ། གཡོག་འཁོར་བརྟེན་པར་མི་བྱེད་
དེ། ། ཤ་ལ་བརྐམ་པའི་སེང་གེ་ལ། ། ཝ་སྐྱ་རེ་ཐག་ཆད་པ་བཞིན། ། གང་
ཞིག་ལེགས་བྱས་མི་ཚོར་བ། ། དེ་ལ་གཡོག་འཁོར་རྟེན་མི་བྱེད། ། ཚ་སྒོ་ཅན་
ལ་ལེགས་རྨོས་ཀྱང༌། ། ལོ་ཏོག་ཕུན་སུམ་ཚོགས་མི་འགྱུར། ། བདོག་པ་ཧ་

ཅང་སྤེལ་བ་ཡང་། ། མཇུག་ཏུ་རྒུད་པས་གདུངས་པར་འགྱུར། ། ཚང་ཚིང་
མང་དང་ལྡན་པ་ཡིས། ། ས་ཕྱོགས་ཚིག་པར་འགྱུར་བ་བཞིན། ། ། གང་ཞིག་སྐྱེ་
དག་འཚོ་བྱེད་པ། ། དེ་ནི་ལས་ཉིད་སྟོན་པར་བྱེད། ། བྱིས་པ་གནས་ས་མ་བྱེ་
བར། ། ནུ་ཞོ་འཐུངས་བ་སུ་ཡིས་བསྟན། ། གང་ལ་ཞེ་འགྲས་ཡོད་པ་ཡི། །
དགྲ་བོ་དེ་དང་གཞར་མི་འགྲོགས། ། ཟ་བས་བག་ཙམ་བརྗོད་པ་ཡིས། །སྒྲ་
གཅན་འཛིན་གྱིས་ཉི་མ་ཟིན། ། བྱ་བ་ཉམས་ཀྱིས་མི་ལྕོགས་པ། ། གཞན་གྱིས་
རྦད་ཀྱང་བྱར་མི་རུང༌། ། དགེའོ་དགེའོ་ཞེས་སྨྲས་པས། ། མེ་ཡི་ནང་དུ་སུ་
ཞིག་མཆོང་། ། ཅི་ནས་བདག་དམུས་མ་བྱུང་བའི། ། ལས་ཀྱིས་སྦྱོར་བ་རྣམས་
བྱ་སྟེ། ། གསང་བས་འདི་ནི་སློབ་མ་རྣམས། ། བླུན་པོ་ཉིད་དུ་འགྱུར་རམ་
ཅི། ། ཕོངས་པ་ལས་གང་བྱེད་པ་སྟེ། ། རྣལ་མར་འདུག་པས་བྱར་མི་
རུང་། ། མཛེ་ཅན་མེར་ནི་འཇུག་ཅེས་ཏེ། ། དེ་ཅི་གཞན་གྱི་སྨན་ཡིན་
ནམ། ། གང་གི་འཇིག་རྟེན་འདི་དང་ནི། ། གཞན་དུ་སྡུག་བསྔལ་མི་འགྱུར་
བ། ། འདི་འདྲ་བ་ཡི་ཚུལ་དེ་ནི། ། ཤིན་ཏུ་ཡུན་རིང་དུས་སུ་སྤྱད། ། གང་
དག་རྒན་རབ་མི་བསྟེན་པ། ། དེ་དག་གཙུག་ལག་མཁས་མི་འགྱུར། ། གཟུ་
ལུམས་ཅན་གྱི་སྤྱོད་པ་རྣམས། ། དགོས་པ་མྱུར་དུ་ཉམས་པར་འགྱུར། ། ཧ་
ཅང་སོག་ལ་ཞེན་པ་ཡི། ། བདོག་པ་གཞན་གྱི་དོན་དུ་འགྱུར། ། སྦྲང་མས་
འབད་དེ་བསགས་པ་ཡི། ། སྦྲང་རྩི་གཞན་དག་སྤྱོད་པར་སྣང་། ། ངན་པ་
རྣམས་དང་བཤེས་འདོད་པ། ། འཕུང་བ་ཁོ་ནར་འགྱུར་བར་ཟད། ། ཆུ་བོས་
དྲུང་ནས་ཟོས་པ་ཡི། ། ལྗོན་ཤིང་འགྲེང་ཡང་འགྱེལ་དང་འདྲ། ། ཕན་སྐྱབས་
ཆེ་ལ་བརྟེན་ན་ནི། ། ཆུང་ཡང་བཙན་པོ་ཉིད་དུ་འགྱུར། ། རི་རབ་བཙན་ལ་
བརྟེན་པའི་བྱ། ། གསེར་གྱི་མདོག་ཏུ་འགྱུར་ཞེས་གྲགས། ཁོང་བཟང་ཟོ་
མདོག་གྱ་གྱུ་མེད། ། ཀླན་ཀ་མི་ཆོལ་འཇར་ལ་ཕན། ། སྒྲུབ་པའི་འབྲས་བུ་

དེ ་ཡོད་པ་ཡི། ། གྲོགས་པོ་རྣམས་ལ་ལྷ་ཡང་དགའ། ། མང་པོ་རྣམས་ནི་འཇིང་
དྲིལ་ནས། ། ལོངས་སྤྱོད་ཕྱིར་ནི་དཔུང་འཆང་བ། ། ཆགས་པའི་དབང་གིས་
ཕུང་འགྱུར་ཏེ། ། ནས་དང་བྲལ་བའི་སྲིན་བཞིན་ནོ། ། དོན་རྣམས་ཀུན་ལ་མི་
གསལ་བའི། ། ངན་པ་རྣམས་ནི་འཛིང་བསྡོངས་ནས། ། གོ་འཕངས་ཐོབ་
དག་ཀྱང་རླག་འགྱུར་ཏེ། ། སྲིན་བུ་ར་བའི་ཁར་ཕྱིན་བཞིན། ། ཡུལ་ངན་བཤེས་ནི་
ངན་པ་དང༌། ། ཆུང་མ་ངན་དང་འཁོར་ངན་དང༌། ། རྒྱལ་པོ་སྐྱེ་བོ་ངན་སྤོང་
པ། ། དེ་དག་རྟག་ཏུ་བདེ་བ་འཐོབ། ། སྐྱེས་བུ་མཁས་པ་གཅིག་རྐྱ་ཡང་། །
འདོད་པའི་དོན་མཆོག་གྲུབ་པར་འགྱུར། ། རི་དྭགས་རྒྱལ་པོ་གཅིག་པུ་
ཡིས། ། གླང་ཆེན་དྲེགས་ཁྱུའི་གླང་(ཀླད་)པ་འགེམས། ། མང་པོ་ཚོགས་པར་
གྱུར་པ་ཡི། ། ནང་ན་འདུག་ན་གཞན་དག་གིས། ། དེ་འདིར་ཟད་ཅེས་མི་རྩི་
བ། ། སྐྱེས་བུ་ཐ་ཤལ་ཡིན་སྙམ་བྱེད། ། རང་དོན་བསྒྲུབ་པར་འདོད་པ་
དོ། ཡིས། ། རྟག་ཏུ་སྐྱབས་ཆེན་བཙལ་བར་བྱ། ། གང་དག་རྒྱུ་མཚོ་ཆེར་ཕྱིན་
1ན། ། རང་གི་མིང་ཡང་མི་གླེང་ངོ༌། ། རང་བཞིན་ངན་པའི་སྐྱེ་བོ་དང་། །
ཤིན་ཏུ་མཛའ་བོར་བྱས་ཀྱང་ནི། ། མར་མེའི་མེ་ལྕེ་ཚ་བ་བཞིན། ། ཉིད་ཀྱི་
ན་མི་འདོར་རོ། ། ཁོན་ཆེན་ཞགས་པས་ཕན་ཚུན་དུ། ། གླགས་པའི་
སེམས་དང་ལྡན་པ་རྣམས། ། འཆི་འཕོ་སྐྱེས་ནའང་དེ་དག་ལ། ། ཁོན་ཆེན་དེ་
བཞིན་རྗེས་སུ་འབྱུང༌། ། དཔེར་ན་སྦྲུལ་དང་ནེའུ་ལེ་དང་། ། བྱ་རོག་འུག་པ་
མ་ཧེ་རྟ། ། ཚེ་རབས་གཞན་ལ་བསྒྲུབས་པ་གང་། ། དེ་ཅི་འདི་ལ་མི་སྣང་
། ངམ། ། ཁྲོ་བ་ལ་ནི་བརྟེན་རྣམས་ཀྱིས། ། རང་གི་དོན་ཡང་མི་རིགས་
པས། ། མཁས་པས་རྣམ་པར་མ་བརྟགས་པར། ། ཁྲོ་བའི་ཡུས་སུ་མི་བྱའོ། །
གང་ལ་བཟོད་པའི་རང་བཞིན་ཆུ། ། ཁྲོ་བའི་མེ་ནི་ཞི་བྱེད་པ། ། གདུལ་བའི་
ཐབས་ཀྱི་མཆོག་ཡོད་པ། ། དེ་ལ་དགྲ་རྣམས་ག་ལ་སྡང་། ། གཡུང་དྲུང་ཆོས་

ཀྱི་གོ་འཕངས་མཆོག ། ལེགས་པའི་གཞི་ལ་མ་འབད་ནི། ། མཐོང་དང་མ་
མཐོང་ཕུན་སུམ་ཚོགས། ། ། ཆུ་ཡི་ཆུ་བུར་བཞིན་དུ་གཡོ། ། སྙིང་ལ་ཡོད་པའི་
གསང་ཚིག་རྣམས། ། ངན་པ་རྣམས་ལ་སྤེལ་མི་བྱ། ། བྲང་འགྲོ་གདུག་པ་ཁྲོས་
པ་བཞིན། ། དེ་ལ་དེ་ཡིས་གནོད་འགྱུར་སྲིད། ། བློ་ལྡན་གང་ཞིག་རྩོམ་པ་
ཀུན། ། ཆོས་གཙོར་བྱེད་པའི་དཔལ་ལྡན་པ། ། དེ་ལ་འདི་དང་གཞན་དུ་
ཡང༌། ། བདེ་བར་འགྱུར་བ་ཐེ་ཚོམ་མེད། ། ཐབས་མཁས་ཆོ་གར་ལྡན་པ་
ལ། ། དགྲ་རྣམས་ཀྱིས་ནི་རྫི་མི་འགྱུར། ། ཆོ་ག་རབ་ཏུ་སྦྱར་ལེགས་ན། །
དུག་ཀྱང་བདུད་རྩི་ཉིད་དུ་འགྱུར། ། དགྲ་བཅོམ་ཕྱོགས་དང་བྲལ་བ་ཡིས། །
སེམས་ཀྱི་གནོད་པ་ག་ལ་སྤོངས། ། མཚོན་ཆག་གཡུལ་ངོ་ཆེར་ཞུགས་པ། །
གདོན་མི་ཟ་བར་ཕམ་པར་འགྱུར། ། གྲོགས་མི་བདོག་པ་འགས་ཀྱང་ནི། །
དགྲ་དཔུང་གཞོམ་པར་དཀའ་བར་འགྱུར། ། ཚང་ཚིང་ཉུང་ཟད་བསྲེག་པ་
ཡི། ། མེ་ཡང་རླུང་ལ་བལྟོས་དགོས་སོ། ། བདག་དང་གཞན་ལ་མི་ཕན་
པའི། ། ཕྱུག་པོ་བཀྲེན་དང་ཅིས་མི་མཚུངས། ། བུད་ཤིང་རྣམས་དང་ཕྲད་
པའི་མེ། ། བུད་ཤིང་བསྲེགས་ནས་ཤི་བ་བཞིན། ། གཞན་གྱི་བཟུང་བའི་བུད་
མེད་དག ། རུམ་དུ་བཅུག་སྟེ་ཉལ་བ་ནི། ། ལྕགས་ཀྱུ་མེད་པར་གླང་པོ་
ཆེ། ། མྱོས་པའི་རྒྱབ་ཏུ་ཞོན་པས་ཐུ། –། གང་ཞིག་རྟག་ཏུ་སྨད་འཚོང་
མའི། ། བུད་མེད་རྣམས་ལ་གླ་འཇལ་བ། ། སྟོན་ཀའི་ཆུ་བོའི་རྩ་ལག་
བཞིན། ། དེ་ཡི་ཕུན་སུམ་ཚོགས་པའི་འགྲིབ། ། བློ་ལྡན་སྤྱོད་ལམ་ཞི་བ་
ཡིས། ། ལུས་ཀྱི་ཕན་པ་འགྲུབ་པར་བྱེད། ། ཆུ་སྐྱར་སྤྱོད་ལམ་ཞི་བ་ཡིས། །
སྤྱོད་པས་ཉ་རྣམས་འབྱིན་པར་བྱེད། ། བདོག་པ་རིགས་པས་ཉེར་བསྒྲུབ་
ཤིང༌། ། འཇིག་རྟེན་ཀུན་ལ་ཕན་འདོགས་གང་། ། དེ་ནི་འཇིག་རྟེན་ཐམས་
ཅད་ཀྱིས། ། སྤྱི་ལ་མེ་ཏོག་ཕྲེང་བཞིན་བཀུར། ། འཇིག་རྟེན་འདི་ན་མཁས་པ་
209

གང་། – ། དགྲ་རྣམས་སྙིང་ནར་འཇུག་འདོད་པ། ། དེས་ཀྱང་བདག་ཉིད་རྟག་
པར་ནི། ། ཡོན་ཏན་རྣམས་དང་ལྡན་པར་བྱ། ། གང་ཞིག་གཞན་དག་བརླག་
བྱ་ཞེས། ། ཁྲོས་པའི་མེ་ཡིས་རང་རྒྱུད་སྲེག ། ཡོན་ཏན་ལྷུར་ལེན་མི་བྱེད་
པ། ། དེ་དག་ནམ་ནམ་ཞར་ཞར་འཕང་། ། གང་ལ་རང་གི་ཤེས་རབ་
མེད། ། དེ་ལ་བསྟན་བཅོས་ཅི་བྱར་ཡོད། ། མིག་གཉིས་དང་ནི་བྲལ་བ་
ལ། །མེ་ལོང་གིས་ནི་ཅི་ཞིག་བྱ། ། སྦྲུལ་ལ་འོ་མ་བླུད་པ་ནི། ། དུག་འཕེལ་
འགྱུར་བ་ཁོ་ནར་ཟད། ། ངན་པ་རྣམས་ལ་གདམས་པ་ཡིས། ། ཚིག་པ་ཟ་
འགྱུར་ཞི་མི་འགྱུར། ། ཡོན་ཏན་མཆོག་ལྡན་མི་རྣམས་ནི། ། སྙིང་དང་ཡིད་
ཀྱང་འདྲེན་པར་བྱེད། ། མཁས་པ་ཡོན་ཏན་ལྕགས་ཀྱུ་ཡིས། ། ལམ་ལོག་གླང་
ཆེན་དྲུངས་ཏེ་བཀོལ། །འཇིག་རྟེན་ཀུན་གྱི་དཔལ་འདི་ནི། ། ཡིད་ཀྱི་ལག་ཏུ་
འོངས་དང་འདྲ། ། དཔའ་བོ་ཚམ་ཚོམ་མེད་རྩོལ་བ། ། མཐུ་སྟོབས་ཅན་གྱི་
དབང་དུ་འགྱུར། ། དཔལ་གྱི་འགྲོ་བ་བཟང་མོ་འདི། ། འདི་དང་རང་དབང་
མེད་པར་འདུག ། མཐུ་རྩལ་ལྡན་པའི་སྐྱེས་མཆོག་གིས། ། ལག་ནས་དྲངས་
པ་བཞིན་དུ་སྤྱོད། ། གང་ཞིག་བྱུང་པོ་ཐམས་ཅད་ལ། ། རྟག་ཏུ་བདག་དང་
འདྲར་བྱེད་པ། ། མཛའ་བཤེས་འཕེལ་བ་འདི་ལ་ནི། ། ཕུན་སུམ་ཚོགས་པ་
འཚེ་བ་མེད། ། བཙན་ལ་མི་འགྱུར་ཐབས་མཁས་ཤིང་། ། སྐྱེ་དགུ་རྣམས་ཀྱི་
གདུང་བ་སེལ། ། ཀུན་ལ་སྙིང་བརྩེར་བཅས་པ་ཡི། ། མི་དབང་རྣམས་ནི་སྤྲིན་
དང་འདྲ། ། གནམ་ལ་སྤྲིན་ཆེན་དལ་སྙོམས་པ། ། ས་ལ་ལོ་ཏོག་ཀུན་གྱིས་
གསོས། ། བཟོད་ཆེན་གྲིབ་མར་ལྡན་པ་ཡི། ། ལྗོན་ཤིང་སྐྱེ་དགུའི་གདུང་བ་
སེལ། ། མི་ཡི་ཆོས་ལུགས་ལེགས་སྤྱད་ན། ། ལྷ་ཡུལ་བགྲོད་པ་ཐག་མི་
རིང་། ། ལྷ་དང་མི་ཡི་ཐེམ་སྐས་ལ། ། འཛེགས་ན་ཐར་པ་གམ་ན་འདུག།
དོན་གྱི་བསྟན་བཅོས་ལུགས་ཆེན་པོ། ། དོན་མང་ཕྲེང་བ་བརྒྱུས་པ་ལས། །

གཅེས་པའི་སྙིང་པོ་མདོར་བསྡུས་པ། ། ཤེས་རབ་བརྒྱ་པ་འདི་ཡིན་ནོ། ། གང་
ཞིག་གཞན་དྲིང་མི་འཇོག་པར། ། ཤེས་རབ་རྩལ་གྱིས་འཚོ་འདོད་པ། ། དེ་
ཡིས་ཕྱོགས་འདི་བརྟག་བྱས་པས། ། རང་གཞན་དོན་དུ་སྤྱད་པ་སྤྱོད། ། བྱང་
ཆུབ་སེམས་དཔའི་ས་དང་པོ་རབ་ཏུ་དགའ་བ་བརྙེས་ཤིང་། ། ཆོས་ཀྱི་དབྱིངས་
ཀུན་ཏུ་འགྲོ་བའི་དོན་རྟོགས་པ། ། དེ་བཞིན་གཤེགས་པ་ཡེ་ཤེས་འབྱུང་གནས་
འོད་ཅེས་བྱ་བར་ལུང་བསྟན་པ། ། སངས་རྒྱས་གཉིས་པར་གྲགས་པ། ། སློབ་
དཔོན་འཕགས་པ་ཀླུ་སྒྲུབ་ཀྱིས་མཛད་པ་ཤེས་རབ་བརྒྱ་པ་ཞེས་བྱ་བའི་རབ་ཏུ་
བྱེད་པ་བརྒྱ་པ་རྫོགས་སོ། །
རྒྱ་གར་གྱི་མཁན་པོ་སརྦ་ཛྙཱ་དེ་པ་དང་། ཞུས་ཆེན་གྱི་ལོ་ཙཱ་བ་བནྡེ་
དཔལ་བརྩེགས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། ། །

ཀ། །ཁ་ཕྱོགས་ནས་ལུས་དྲན་པ་ཉེར་གཞག
རྒྱ་གར་སྐད་དུ། སད་དྷརྨ་སྤྲོ ཏུ་པ་སྠཱ་ན་ཀཱ་རི་ཀཱ། བོད་སྐད་དུ།
དམ་པའི་ཆོས་དྲན་པ་ཉེ་བར་གཞག་པའི་ཚིག་ལེའུར་བྱས་པ། ། དཀོན་མཆོག་
གསུམ་ལ་ཕྱག་འཚལ་ལོ། ། ཡོན་ཏན་ལྡན་ཞིང་དབབ་བྱ་བ་ཕེབས། ། ཡང་
དག་ཡེ་ཤེས་སྣང་བ་ལྡན། ། རྟག་ཏུ་གཞན་གྱི་དོན་མཛད་པ། ། འཇིག་རྟེན་
གསུམ་གཙོར་ཕྱག་འཚལ་ལོ། ། གང་ལ་བྱེད་པོ་གཞན་མེད་པ། ། ལུས་དང་
ངག་དང་ཡིད་ཀྱི་ལས། ། དགེ་དང་མི་དགེ་རང་བྱས་གང་། ། དེ་ཡི་འབྲས་བུ་
འཇིག་རྟེན་སྐྱོང་། ། དེ་ལྟར་མཁྱེན་ནས་ཐུགས་བརྩེས་ནོན། ། འཇིག་རྟེན་
གསུམ་གཙོ་གཅིག་པུ་ཉིད། ། འགྲོ་བའི་དོན་དུ་ལུས་གང་དང་། ། འབྲས་བུ་
གང་དག་ཡིན་གསུངས་པ། ། དེ་ནི་བདག་གིས་མདོར་བཤད་ཀྱིས། ཁྱོད་
ཀྱིས་ཉོན་ལ་དམ་པ་དང༌། ། དམ་པ་མིན་པའི་རྒྱུ་ཡི་ལས། །བྱ་བ་དང་ནི་སྤང་
བའི་རིགས། ། ཆགས་དང་གཏི་མུག་འཇིགས་དང་ཁྲོ། ། མི་གང་མིན་ནི་
གསོད་པ་དང༌། ། གཞན་ཡང་བསྐྱེད་ནས་གསོད་བྱེད་པ། ། དེ་དག་ངེས་པར་
ཡང་སོས་འགྲོ། ། གང་གི་ཕྱིར་ན་ལོ་སྟོང་ཕྲག ། མང་པོར་ཡང་ནི་དེ་དག་
ཏུ། ། བཏགས་ཤིང་བཏགས་ཤིང་ཡང་འཚོ་བས། ། དེ་ཕྱིར་ཡང་སོས་ཡིན་
པར་བཤད། ། ཕ་དང་མ་ནི་གྲོགས་དང་གཉེན། ། གཉེན་བཤེས་ལ་ནི་འཁུ་
བྱེད་དང༌། ། ཕྲ་མ་བརྫུན་ནི་སྨྲ་བའི་མི། ། ཐིག་ནག་ཏུ་ནི་འགྲོ་བར་
འགྱུར། ། གང་ཕྱིར་དེ་ནི་ཤིང་བཞིན་དུ། ། ཐིག་ནག་བཏབ་ནས་སོག་ལེ་
དག། འབར་བ་ཡིས་ནི་གཤོག་བྱེད་དེ། ། དེ་ཕྱིར་ཐིག་ནག་ཡིན་པར་
བཤད། ། ནགས་ལ་སོགས་པ་མེས་གཏོང་དང༌། ། ལས་དེ་དག་ལ་འཇུག་བྱེད་

གང་། ། སྐྱེ་དགུ་དེ་ནི་མེ་འབར་བའི། ། ཚ་བར་དུ་ཞིང་སྲེག་པར་སྣང་། །
གང་ཕྱིར་རྟག་ཏུ་མེས་གདུང་བ། ། དྲག་པོ་སྐྱེ་བ་དེ་ཡི་ཕྱིར། ། འཇིག་རྟེན་དུ་
ནི་ཚ་བའི་མིང་། ། དོན་དང་མཐུན་པར་གྲགས་པ་ཡིན། ། མེད་པར་ལྟ་བ་
གང་ཞིག་གིས། ། ཆོས་དང་ཆོས་མིན་ལོག་སྟོན་ཅིང༌། ། གཞན་དག་ལ་ནི་
ཉོན་མོངས་བྱེད། ། དེ་ནི་རབ་ཏུ་ཚ་བར་སྲེག ། མེ་ནི་རབ་ཏུ་དྲག་པོ་
ཡིས། ་། དེ་འཁོར་སེམས་ཅན་རབ་ཚ་བྱེད། ། ཚ་བ་ཕུལ་དུ་བྱུང་བས་དེ། །
དེ་ཕྱིར་རབ་ཏུ་ཚ་བར་གསུངས། ། ར་དང་ལུག་དང་ཝ་དག་དང༌། ། རི་བོང་
བྱི་བ་རི་དྭགས་ཕག །གཞན་ཡང་བསྐྱེད་ནས་གསད་བྱས་ན། ། ལུས་ཅན་
བསྡུས་འཇོམས་འགྲོ་བར་འགྱུར། །གང༌ ཕྱིར་བསྡུས་ནས་དེར་འདོར་
དང་། ། ཡང་དག་སྲེག་པར་བྱེད་པས་ན། །དེ་ཡི་ཕྱིར་ན་བསྡུས་འཇོམས་
ཏེ། །དེ་ལྟར་མིང་ནི་དོན་མཐུན་གྲགས། ། འདིར་ནི་ལུས་ཅན་གང་དག་
གིས། ། ལུས་དང་ངག་ཡིད་ཉོན་མོངས་བྱེད། ། གང་དག་ལྷད་འཇུག་གཞན་
གཡོ་བྱེད། ། མི་དེ་དག་ནི་ངུ་འབོད་འགྲོ ། དེར་ནི་དྲག་པོའི་མེ་དག་
གིས། ། རྒྱུན་མི་འཆད་པར་བསྲེགས་པ་ན། ། གང་ཕྱིར་སྐད་ནི་དྲག་འབྱིན་
པར། ། དེ་ཕྱིར་དེ་དག་ངུ་འབོད་ཡིན། ། གང་གིས་ལྷ་དང་བྲམ་ཟེ་དང༌། །
བླ་མའི་རྗེས་ཕྱོགས་སྡུག་བསྔལ་བྱས། ། གང་དག་གཏམས་པ་འཕྲོགས་བྱེད་
པ། ། དེ་དག་ངུ་འབོད་ཆེན་པོར་འགྲོ། ། མེས་སྲེག་པ་ནི་དྲག་ཕྱིར་དང་། །
དུ་འབོད་པ་ཡང་ཆེ་ཕྱིར་དང༌། ། ལྕི་ཞིག་ཆེ་བ་ཉིད་ཀྱི་ཕྱིར། ། དེ་ནི་ངུ་འབོད་
ཆེན་པོ་ཡིན།། ཡོན་ཏན་དག་གིས་ཆེ་བ་ལ།། གནོད་པ་དྲག་པོ་བྱས་
པའམ། ། བླ་མ་ཕ་མ་བསད་བྱས་ན། ། ངེས་པར་བསྐལ་བར་མནར་མེད་
འཚེད། ། མེ་དྲག་དེར་ནི་ལུས་ཅན་གྱི། ། རུས་པ་དག་ཀྱང་ལྷག་པར་
འགྱུར། ། གང་ཕྱིར་བདེ་བའི་སྐབས་མེད་པ། ། དེ་ཕྱིར་མནར་མེད་ཡིན་པར་
བཤད། ། ལུས་ཅན་གང་དག་གཅིག་ལ་གཅིག ། གནོད་པར་དགའ་བས་

ཡུལ་ངོར་གསོད། ། སྡིག་ཅན་དེ་དག་སྡུག་བསྔལ་དང༌། ། ལྡན་པའི་རལ་གྲི་
སེན་ཅན་སྐྱེ། ། གང་ཕྱིར་དེ་ཡི་སེན་མོ་ནི། ། ལྕགས་བྱས་འབར་རྣོ་དེ་དག་
གིས། ། གཅིག་གིས་གཅིག་གསོད་གང་ཡིན་དེས། ། རལ་གྲི་རྩེ་མོ་ཅན་དུ་
བཤད། ། བྱི་བོ་བྱེད་པ་ཤལ་མ་ལི། ། ལྕགས་ཀྱི་རྩེ་མོ་རྩེ་མོ་འབར། སོར་ནི་
བཅུ་དྲུག་ཡོད་པ་ལ། ། ངུ་ཞིང་སྟོབས་ཀྱིས་འཛེག་པར་འགྱུར། ། བུད་མེད་
ཤིན་ཏུ་འཇིགས་འཇིགས་ལྟ། ། མཆུ་རྣོན་ལུས་ཆེན་འབར་བ་ཡིས། ། གཞན་
གྱི་བུད་མེད་འཕྲོག་པ་ལ། ། འཇུས་ནས་ཟ་བ་ཁོ་ནར་འགྱུར། ། བག་ཕབ་པ་
ལ་གནོད་བྱེད་མི། ། ནགས་ཚལ་རལ་གྲི་འདབ་ཅན་དུ། ། གཏུབས་བྱས་དུ་
ཞིང་བྱ་རྒོད་ཁྱི། ། འུག་པ་བྱ་རོག་ཟ་བར་འགྱུར། ། གང་དག་གཞན་གྱི་ནོར་
འཕྲོག་པ། ། དེ་དག་ལྕགས་ཀྱི་ཐུ་ལུམ་ནི། ། ཚ་བ་དག་ཀྱང་ཟ་བར་དང་། །
ཡང་དང་ཡང་དུ་ཟངས་བསྐོལ་འཐུང༌། ། རྟག་ཏུ་རྔོན་ལ་དགའ་བ་གང༌། །
ལོ་ནི་བྱེ་བར་ངུ་ཞིང་ཡང་། ། ཁྱི་ནི་ལྕགས་ཀྱི་མཆེ་བ་ཅན།། མི་སྲུན་ཤིན་ཏུ་
དབང་མེད་ཟེ། ། ཆུ་སྐྱེས་ཉ་ལ་སོགས་བསད་ན། ། ཆུ་བོ་རབ་མེད་འབར་བ་
ཡི། ། ཟངས་ཀྱི་ཁུ་བ་ཆུར་འདྲ་ཞིང༌། ། མི་དེ་མེས་ཀྱང་སྲེག་པར་འགྱུར། །
གང་ཞིག་རང་དོན་ཙམ་རྨོངས་ནས། ། ཆོས་དང་མི་ལྡན་བཤགས་འགྱེད་
ནི། ། སེམས་ཅན་དམྱལ་བར་དེ་ངུ་ཞིང་། ། འཁོར་ལོས་མངོན་པར་གཟིར་
བར་འགྱུར། ། འདི་ནི་གང་གིས་གཟུགས་ཅན་ལ། ། གནོད་པ་རྣམ་པ་མང་
བྱས་པ། ། དེ་དག་ཡུན་རིང་འཁོར་ལོ་དང༌། ། རི་དང་ཐོ་བ་འབར་བས་
གཟིར། ། གང་ཞིག་ཆོས་ཀྱི་སྟེགས་འཇིག་ཅིང་། ། ཡང་དག་མ་ཡིན་ལམ་སྨྲ་
བའི། ། མི་དེ་དག་ནི་སྤུ་གྲིའི་སོས། ། གཏམས་པའི་ལམ་དུ་འགྲོ་བར་
འགྱུར། ། སེན་མོར་ཤིག་ལ་སོགས་བཅོམ་ན། ། དེ་དག་ལུས་ནི་ཆེར་འགྱུར་
ལ།། སྟོན་བརྒྱར་ཡང་དང་ཡང་དུ་ཞིང་། ། བྲག་སྒོར་པོ་ཡིས་འཇོམས་པར་
འགྱུར། ། གང་ཞིག་བརྟུལ་ཞུགས་བཟང་མནོས་ནས། ། ལེགས་པར་བསྲུང་

བར་མི་བྱེད་ན། ། དེ་ནི་ངེས་པར་ཤ་དང་རུས། ། འཇིག་པའི་མེ་མར་མུར་དུ་
སྲེག ། གང་དུ་འཚོ་བ་ལོག་པ་ནི། ། ཅུང་ཟད་ཀྱིས་ཀྱང་འཚོ་བྱེད་པ། ། དེ་
ནི་སྐྱག་འཇིམ་ནུབ་གྱུར་ནས། ། སྲིན་བུ་རྣམས་ཀྱིས་ཟ་བར་འགྱུར། ། འབྲུ་ཡི་
ནང་ན་འཁོད་པ་ཡི། ། སྲོག་ཆགས་མཐོང་ནས་འཇོམས་པ་གང་། ། དེ་ནི་
ལྕགས་ཀྱི་གཏུན་ཤིང་གིས། ། ཡང་དང་ཡང་དུ་བཏུང་བར་འགྱུར། ། ཤིན་ཏུ་
ཁྲོ་ཞིང་གཏུམ་པ་དང༌། ། གཡོ་བྱེད་བརྫུན་ཏུ་སྨྲ་བ་དང་། །གཞན་ལ་གནོད་
བྱེད་དགའ་བ་ནི། ། གཤིན་རྗེ་སྲིན་བུར་སྐྱེ་བར་འགྱུར། ། སྡུག་བསྔལ་ཀུན་གྱི་
ས་བོན་ནི། ། ཆུང་ངུ་ལ་སོགས་དབྱེ་བ་ཡིས། ། ལུས་ངག་ཡིད་ཀྱི་སྡིག་པ་
སྟེ། ། དེ་ནི་ཕྲ་ཡང་སྤང་བར་བྱ། ། སེམས་ཅན་དམྱལ་བའི་རབས་རྫོགས་
སོ། །
འདོད་ཆགས་ཀྱིས་ནི་རྨོངས་པ་དག ། ངང༌ པ་ཕུག་རོན་ལ་སོགས་
དང༌། ། བོང་བུ་འདོད་ཆགས་ཅན་རྣམས་ཀྱིས། ། སྐྱེས་གནས་སྲིན་སོགས་སྐྱེ་
གནས་སྐྱེ། ། ཁོང་ཁྲོ་འཛིན་པས་སྦྲུལ་དུ་སྐྱེ། ། ང་རྒྱལ་ཁེངས་སེམས་སེངྒེར་
འགྱུར། ། ཆེ་བ་ཡི་ནི་ང་རྒྱལ་གྱི། ། ཁྱི་དང་བོང་བུའི་སྐྱེ་གནས་སྐྱེ། ། སེར་སྣ་
ཕྲག་དོག་ལ་སོགས་པའི། ། སྐྱོན་གྱི་ལུས་ཅན་ཤི་ནས་སྤྲེའུ། ། མུ་ཅོར་སྨྲ་བ་སྤྱི་
བརྟོལ་ཆེ། ། རང་བཞིན་མི་བརྟན་ཁྲར་སྐྱེའོ། ། གསོད་དང་འཆིང་དང་སེར་
སྣ་ཡིས། ། ལུས་ཅན་བ་ལང་ཁྱི་སོགས་སོ། ། འགྱུར་རོ་མི་སྲུན་ལས་ཀྱིས་
ནི། ། སྡོམ་དང་སྡིག་པ་མི་སྡུག་སྐྱེ། ། ཁྲོག་དང་སེར་སྣ་ཅན་གྱི་མི། ། ཤི་ནས་
ཤི་ན་ཟ་བྱེད་པ། ། སྟག་དང་སྤྲེའུ་ཝ་དང་དོམ། ། བྱ་རྒོད་སྤྱང་ཀི་ལ་སོགས་
སྐྱེ། ། མི་སྲུན་ཁྲོ་གཉེར་སྦྱིན་བྱེད་མི། ། རྫུ་འཕྲུལ་ཆེན་པོའི་ཀླུར་སྐྱེའོ། །
གཏོང་ཞིང་ཁྲོ་དང་དྲེགས་པ་ཡིས། ། ནམ་མཁའ་ལྡིང་གི་དབང་ཕྱུག་སྐྱེ། །
རང་གི་ལུས་དང་ངག་ཡིད་ཀྱིས། ། སྡིག་པའི་ལས་ནི་གང་བྱས་པ། ། དེ་ནི་
དུད་འགྲོར་སྐྱེ་བས་ན། ། དེ་ནི་ཆུང་ཡང་མ་བྱེད་ཅིག ། དུད་འགྲོའི་རབས་

རྫོགས་སོ། །
རྩེག་ལོག་ཅན་གང་སྦྱིན་པ་སྤངས། ། བཟའ་དང་བཅའ་ལ་འཕྲོག་བྱེད་
པ། ། དེ་དག་ཡི་དྭགས་ལུས་སྲུལ་པོ། ། རོ་རྣམས་ཟ་བར་བྱེད་པར་སྐྱེ། །
གང་ཞིག་བྱིས་པ་རྣམས་ལ་འཚེ། ། སྲེད་པས་འདྲིད་པར་བྱེད་པ་དེ། ། ཁོང་
གི་དྲི་མ་ཟ་བྱེད་པའི། ། ལུས་སྲུལ་པོར་ནི་སྐྱེ་བར་འགྱུར། ། མི་གང་སྤྱོད་པ་
དམན་པ་དང༌། ། ཤིན་ཏུ་ཞུམ་དང་སེར་སྣར་ལྡན། ། རྟག་ཏུ་འདོད་བྱེད་དེ་
ཤི་ནས། ། ཡི་དྭགས་ཝ་བ་ཅན་དུ་སྐྱེ། ། གང་ཞིག་ཅི་ཡང་མི་སྟེར་ལ། །
སྦྱིན་པ་ལྡོག་པར་བྱེད་པ་སྟེ། ། ཡི་དྭགས་དཀྲེས་པས་རྙོངས་པ་ཡི། ། གསུས་
ཆེ་ཁ་ནི་ཁབ་ཙམ་འགྱུར། ། གང་ཞིག་སྤྱོད་དང་སྦྱིན་མི་བྱེད། ། རིགས་ཀྱི་
དོན་དུ་ནོར་བསྲུང་ན། ། དེ་ནི་ཡི་དྭགས་མཚན་གཏོར་བརྗོད། ། ཤི་དུས་
བསྔོས་ཟ་དེར་སྐྱོ་བོ། ། གང་ཞིག་གཞན་གྱི་ནོར་འཕྲོག་འདོད། ། བྱིན་ནས་
འགྱོད་པར་བྱེད་པ་དེ། ། ཤི་ནས་མཆིལ་མ་སྐྱུགས་པ་ལ། ། ཟ་བར་བྱེད་པའི་
ཡི་དྭགས་སྐྱེ། ། གང་ཞིག་ཁྲོས་པས་མི་སྙན་སྨྲ། ། མཚང་འདྲུ་བ་ནི་སྨྲ་བྱེད་
པ། ། ལས་དེས་ཤིན་ཏུ་ཡུན་རིང་པོར། ། ཡི་དྭགས་ཁ་འབར་སྐྱེ་བར་
འགྱུར། ། གང་ཞིག་འཐབ་མོ་བྱེད་པ་དང༌། ། མ་ཆགས་སེམས་ནི་ཁྲོ་བྱེད་
པ། ། དེ་ནི་ཡི་དྭགས་མེ་འབར་མ། ། སྲིན་དང་སྡིག་སྦྲུལ་ཕྱེ་ལེབ་ཟ། ། གང་
ཞིག་གྲོང་བཅས་འབེབས་ཤིང་སྟེར། ། བྱིན་ཞིང་གནོད་པར་བྱེད་པ་དེ། །
གྲུལ་བུམ་བྱེད་ནི་མི་སྡུག་པ། ། མཆོད་པར་འོས་པ་སྐྱེ་བར་འགྱུར། ། ཟས་ཀྱི་
ཆེད་དུ་བརྩེ་མེད་པས། ། སྲོག་ཆགས་བསད་ཅིང་སྦྱིན་བྱེད་གང་། ། དེ་དག་
ཤི་ནས་ངེས་པར་ནི། ། སྲིན་བུའི་བཟའ་དང་བཅའ་བར་འགྱུར། ། རྟག་ཏུ་དྲི་
དང་ཕྲེང་ལ་དགའ། ། སྦྱིན་བྱེད་ཁྲོ་བ་ཆུང་བ་ནི། ། ལྷ་རྣམས་དགའ་བའི་
རྒྱུར་འགྱུར་བ། ། དྲི་ཟ་རྣམས་སུ་སྐྱེ་བར་འགྱུར། ། གང་དག་ཁ་ཅིག་ཕྲ་མ་
ཆེ། ། ཁྲོ་ཞིང་དགོས་པའི་ཆེད་སྦྱིན་ན། ། དེ་ནི་ཤ་ཟ་མ་རུངས་ཉིད། །

བཞིན་མི་སྡུག་པར་སྐྱེ་བར་འགྱུར། ། རྟག་ཏུ་རབ་སྡང་རྟོབས་བག་ཅན། །
གཞན་ལ་གནོད་པ་བྱེད་པ་དང༌། ། རྟག་ཏུ་སྦྱིན་ལ་དགའ་བ་ནི། ། དེ་དག་ཤི་
ནས་འབྱུང་པོར་སྐྱེ། ། མ་རུངས་ཁྲོ་ཞིང་སྦྱིན་བྱེད་ལ། ། ཆང་ཞིམ་དག་ལ་
དགའ་བའི་མི། ། ཤི་ནས་གནོད་སྦྱིན་མ་རུངས་པ། ། ཆང་ལ་དགའ་བ་རྣམས་
སུ་སྐྱེ། ། གང་དག་ཕ་མ་བླ་མ་རྣམས། ། ཇི་ལྟར་འདོད་པས་བཞོན་པ་
འདེགས། ། དེ་དག་གཞལ་མེད་ཁང་རྒྱུ་བའི། ། གནོད་སྦྱིན་བདེ་དང་ལྡན་
པར་སྐྱེ། ། སྲེད་པ་སེར་སྣའི་སྐྱོན་གྱིས་ནི། ། ཤི་ནས་ཡི་དྭགས་སྐྱེ་བར་
འགྱུར། ། ཉོན་མོངས་ཅན་དག་གནོད་སྦྱིན་སོགས། ། དེ་ཕྱིར་དེ་ནི་སྤང་བར་
བྱ། ། ཡི་དྭགས་ཀྱི་རབ་རྫོགས་སོ།
མི་འཚེ་བ་ཡིས་ལྷ་དང་ནི། ། ལྷ་མིན་རྣམས་སུ་ཚེ་རིང་འགྱུར། ། འཚེ་
བས་ཐུང་ངུར་སྐྱེ་བར་འགྱུར། ། དེ་ཕྱིར་འཚེ་བ་རྣམ་པར་སྤངས། ། མཛེ་དང་
སྨྱོན་པ་ཟད་བྱེད་རིམས། ། མི་ནད་གཞན་ཡང་གང་དག་ཡིན། །འབྱུང་པོ་
རྣམས་ལ་བསད་དང་བཅིང༌། ། བརྡེག་པར་བྱས་པ་རྣམས་ཀྱིས་འབྱུང༌། །
གང་ཞིག་གཞན་གྱི་ནོར་འཕྲོག་ཅིང༌། །ཅི་ཡང་སྦྱིན་པར་མི་བྱེད་པ། ། དེ་ནི་
འབད་པ་ཆེན་པོས་ཀྱང་། ། རྫས་ནི་རྙེད་པར་མི་ནུས་སོ། ། གང་ཞིག་རྫས་ནི་
མ་བྱིན་པར། ། ལེན་ཅིང་སྦྱིན་པ་སྦྱིན་བྱེད་པ། ། དེ་ནི་རྗེས་དང་ལྡན་གྱུར་
ལ། ། ཕྱི་ནས་དེ་ནི་མེད་པར་འགྱུར། ། མི་གང་མི་འཕྲོག་སྦྱིན་མི་བྱེད། ། ཧ་
ཅང་འཇུངས་པ་མ་ཡིན་པ། ། དེ་དག་ཚེགས་ནི་ཆེན་པོ་ཡིས། ། ངེས་པར་
རྫས་ནི་བརྟན་པ་ཐོབ། ། གང་ཞིག་གཞན་གྱི་ནོར་མི་འཕྲོག ། གཏོང་དང་
ལྡན་ཞིང་སེར་སྣ་སྤངས། ། མི་དེ་རྫས་ནི་མི་འཕྲོགས་པ། ། རྒྱ་ཆེན་ཡིད་དུ་
འོང་བ་ཐོབ། ། གང་ཞིག་འདི་ལ་ཟས་སྦྱིན་པ། ། ཚེ་དང་མདོག་དང་སྟོབས་
ལྡན་ཞིང་། ། དཔལ་དང་ལྡན་ཞིང་ནད་སྤངས་པ། ། རྟག་པར་བདེ་དང་ལྡན་
པར་འགྱུར། ། གང་ཞིག་གོས་ནི་སྦྱིན་བྱེད་པ། ། འཇོམ་བཅས་གཟུགས་

བཟང་ལོངས་སྤྱོད་ལྡན། ། བྱིན་ཅན་སྲོག་ཆགས་རྣམས་ལ་སྡུག ། གོས་རྣའི།
མུན་སྤྲུལ། ། སེམས་ཀྱི་གནས་ནི་སྦྱིན་པར་བྱེད། ། ལུས་ཅན་དེ་ལ་ཁང་བཟང་
ནི། ། འདོད་པ་ཀུན་དང༌ ལྡན་པར་འགྱུར། ། མི་གང་ལྷམ་དང་ཟམ་པ་
ལས། ། སོགས་པ་སྦྱིན་པར་བྱེད་པ་དེ། ། རྟག་ཏུ་བདེ་དང་ལྡན་པ་དང༌། །
བཞོན་པ་དག་ཀྱང་རྙེད་པར་འགྱུར། ། བསྟི་ས་ཁྲོན་པ་མཚེའུ་ལ་སོགས། །
རྟེན་རྣམས་བྱེད་དུ་བཅུག་ན་ནི། ། དེ་དག་བདེ་དང་ལྡན་པ་དག ། གདུང་
བྲལ་སྐོམ་ནད་མེད་པར་འགྱུར། ། གང་ཞིག་ཀུན་དགའ་ར་བ་འབུལ། ། དེ་ནི་
འབུར་བཀུར་དཔལ་དང་ལྡན། ། ལུས་ཅན་ཀུན་གྱི་སྐྱབས་སུ་འགྱུར། ། རྟག་
པར་ཀུན་ཏུ་འབྱོར་པར་འགྱུར། ། རིག་པ་སྦྱིན་དང་ཤེས་རབ་ལ། ། གོམས་
པས་མཁས་པ་ཉིད་དུ་འགྱུར། ། སྨན་དང་མི་འཇིགས་སྦྱིན་པ་ཡིས། ། ནད་
མེད་པར་ནི་སྐྱེ་བར་འགྱུར། ། མར་མེ་བྱིན་པས་མིག་ལྡན་འགྱུར། ། སིལ་སྙན་
བྱིན་པས་དབྱངས་སྙན་འགྱུར། ། མལ་སྟན་དག་ན་བྱིན་པ་ཡིས། ། མི་ནི་བདེ་
དང་ལྡན་པར་འགྱུར། ། གང་ཞིག་འདི་ལ་བ་ལང་སོགས། ། སྤྱད་བྱའི་འོ་མ་
ཡོན་ཏན་ལྡན། ། སྦྱིན་བྱེད་མི་དེ་སྟོབས་ལྡན་ཞིང༌། ། མདོག་ལྡན་ཚེ་རིང་
ལོངས་སྤྱོད་ལྡན། ། བུ་མོ་བྱིན་པས་འདོད་རྣམས་རྙེད། ། འཁོར་རྣམས་དང་
ཡང་ལྡན་པར་འགྱུར། ། ས་གཞི་བྱིན་པས་ནོར་ལྡན་ཞིང༌། ། འབྲུ་རྣམས་
འབྱོར་པ་སྐྱེ་བར་འགྱུར། ། ལོ་མ་མེ་ཏོག་འབྲས་བུ་དང་། ། ཆུ་དང་མི་
འཇིགས་ཚིག་སྙན་དང༌། ། གང་གང་ཇི་ལྟར་འདོད་པ་དེ། ། དེ་འདོད་པ་ལ་
གུས་པར་བྱིན། ། འདི་ལ་བཀོལ་ནས་སྦྱིན་བྱེད་མ། ། མཐོ་རིས་ཆེད་དུའམ་
འཇིགས་པས་སམ། ། སྙན་པའི་བདེ་བ་འདོད་ཕྱིར་ན། ། དེ་ནི་འབྲས་བུ་ཉོན་
མོངས་འཐོབ། ། རང་གི་དོན་ལ་མི་བལྟོས་ཤིང་། ། སྙིང་རྗེས་ནོན་པའི་སེམས་
ཀྱིས་ནི། ། གཞན་གྱི་དོན་དུ་འདིར་བྱིན་ན། ། དེ་ཡི་འབྲས་བུ་མཐར་ཐུག་
ཡིན། ། དུས་དང་ཚུལ་ནི་ཇི་བཞིན་དུ། ། གང་ཅི་གཞན་ལ་སྦྱིན་བྱེད་ན། །

རྣམ་པ་དེ་དང་དེ་ལྟ་བུར། ། དེ་ཀུན་ཉེ་བར་གནས་པར་འགྱུར། ། གཞན་ལ་
གནོད་པ་མེད་པ་ཉིད། ། རང་གི་དོན་དུ་ཅི་འདོད་པ། ། ཆོས་དང་མི་འགལ་
གང་ཕན་པ། ། མི་བཀོལ་བར་ནི་སྦྱིན་པར་བྱ། ། དེ་ལྟར་སྦྱིན་པ་སྦྱིན་བྱེད་
ན། ། དེ་ལྟ་བུ་ཡི་འབྲས་བུ་འབྱུང་། ། བདེ་བ་དག་ནི་ཐམས་ཅད་ཀྱི། །རྒྱུ་ཡི་
གཙོ་བོ་སྦྱིན་པ་ཉིད། ། གཞན་གྱི་བུད་མེད་རྣམས་སྤོང་ན། ། བུད་མེད་སྡུག་
གུ་རྙེད་པར་འགྱུར། ། ཡུལ་དང་དུས་མིན་རང་གི་ཡང་། ། སྤོང་ན་སྐྱེས་པ་
ཉིད་ཐོབ་འགྱུར། ། གང་ཞིག་གཞན་གྱི་ཆུང་མ་ལ། ། ཆགས་པའི་སེམས་ནི་མི་
སེལ་དང་། ། ཡན་ལག་མིན་ལ་ཆགས་བྱེད་པ། ། སྐྱེས་པ་དེ་ནི་བུད་མེད་
འགྱུར། ། གང་ཞིག་བུད་མེད་སྨོད་བྱེད་ཅིག ། ཁྲིམས་བཙུན་འདོད་ཆགས་
ཆུང་བྱེད་ལ། ། རྟག་ཏུ་སྐྱེས་པར་འགྱུར་འདོད་ལ། ། མི་མོ་དེ་ནི་སྐྱེས་པར་
འགྱུར། ། གང་ཞིག་ཡང་དག་སྐྱོན་མེད་པར། ། ཚངས་པར་སྤྱོད་ལ་བརྟེན་པ་
དེ། །གཟི་ལྡན་ཡང་དག་དོན་དང་ལྡན། ། དཔལ་ལྡན་ལྷ་རྣམས་ཀྱིས་ཀྱང་
བཀུར། ། ཆང་ཐུང་བ་ནི་མི་སྟེན་པས། ། མི་དེ་དྲན་པ་བརྟན་པ་དང་། །
རྨོངས་མེད་བདེན་པར་སྨྲ་བ་དང༌། ། སྙན་པའི་བདེ་དང་ལྡན་པར་སྐྱེ། །
གང་ཞིག་སེམས་ཅན་འབྱེད་པར་ཡང་། ། བྱེད་པ་འདི་ནི་མི་བྱེད་པ། ། དེ་ཡི་
འཁོར་རྣམས་མི་ཕྱེད་ཅིང་། ། བརྟན་པའི་བདེ་དང་ལྡན་པར་སྐྱེ། ། གང་ཞིག་
རྟག་པར་ཡིད་དགའ་བས། ། བླ་མ་རྣམས་ཀྱི་བཀའ་བཞིན་བྱེད། ། ཕན་དང་
མི་ཕན་སྟོན་པའི་མི། ། དེ་ཡི་ཚིག་ནི་བཙུན་པར་འགྱུར། ། གཞན་བརྙས་པ་
ཡིས་སྨད་པར་འགྱུར། ། བཟློག་པ་ཡིས་ནི་མཐོན་པོར་འགྱུར། ། བདེ་བ་བྱིན་
པས་བདེ་དང་ལྡན། ། སྡུག་བསྔལ་བྱིན་པས་སྡུག་བསྔལ་འགྱུར། ། གཞན་ལ་
འདྲིད་པར་དགའ་བ་དང༌། ། གཡོ་བྱེད་རྫུན་ནི་སྨྲ་བ་དང༌། ། གང་དག་
གཟུགས་ཀྱི་ང་རྒྱལ་ཅན། ། སྒུར་ལ་ལུས་ནི་ཐུང་བར་འགྱུར། ། སྐྱེ་བོ་ཤེས་
ཉེན་སེར་སྣ་བྱེད། ། ལྐུག་འགྱུར་ཀུན་ལ་མི་སྡུག་འགྱུར། ། རྨོངས་པའི་རང་

བཞིན་ཕན་པའི་ཚིག ། མི་བཟོད་པ་ནི་འོན་པར་འགྱུར། ། སྡིག་པས་སྡུག་
བསྔལ་བསོད་ནམས་ཀྱིས། ། བདེ་བའོ་འདྲེས་མའི་འདྲེས་མ་སྟེ། །ལས་
རྣམས་ཀྱི་ནི་འབྲས་བུ་ཀུན། ། འདྲ་བ་རྒྱུ་མཐུན་ཡིན་པར་བརྟག
མིའི་
རབས་རྫོགས་སོ། །
རྟག་ཏུ་གཡོ་དང་སྒྱུ་སྤྱོད་ཅིང་། ། སྡིག་པ་དག་ནི་མ་བྱས་ལ། ། འཐབ་
ལ་དགའ་ཞིང་སྦྱིན་བྱེད་པ། ། དེ་ནི་ལྷ་མིན་དབང་ཕྱུག་འགྱུར། ། ལྷ་མ་ཡིན་
གྱི་རབ་རྫོགས་སོ། །
གང་ཞིག་བདག་བདེ་མི་འདོད་ཅིང་། ། ཡོངས་སུ་གཟུང་ལ་མི་དགའ་
བ། ། དེ་ནི་གཟའ་རྣམས་དག་གི་མཆོག ། རྒྱལ་ཆེན་བཞི་པ་ཉིད་དུ་
འགྱུར། ། ཕ་མ་ཕ་ཚན་གཙོ་བོ་ལ། ། བཀུར་བྱེད་གཏོང་ལྡན་བཟོད་པར་
ལྡན། ། འཐབ་མོ་ལ་ནི་དགའ་བ་གང༌། ། དེ་ནི་སུམ་ཅུ་རྩ་གསུམ་སྐྱེ། ། རྩོད་
ལ་མི་དགའ་འཐབ་མོ་ལ། ། ཡིད་ནི་དགའ་བར་མི་བྱེད་ལ། །གཅིག་ཏུ་དགེ་
ལ་བརྩོན་པ་གང༌། ། དེ་དག་འཐབ་བྲལ་ཉིད་དུ་འགྲོ། ། ཐོས་པ་མང་དང༌
ཆོས་འཛིན་དང༌། ། ཤེས་རབ་ལྡན་ཞིང་ཐར་པ་འདོད། ། ཡོན་ཏན་རྣམས་ལ་
དགའ་བའི་མི། ། དེ་དག་དགའ་ལྡན་ཉེ་བར་འགྲོ། ། མི་གང་རང་ཉིད་དུལ་
པ་ལ། ། ཞུགས་ཤིང་ཚུལ་ཁྲིམས་འབོགས་པ་ལ། ། སྤྲོ་བ་ཆེ་དང་ལྡན་པ་
དེ། ། གདོན་མི་ཟ་བར་འཕྲུལ་དགའ་འགྲོ། ། སེམས་ཅན་གང་ཞིག་དམན་
མིན་མཆོག ། སྦྱིན་དང་དུལ་དང་ཡང་དག་སྡོམ། ། ཕུལ་བྱུང་ཡོན་ཏན་ལྡན་
གྱུར་དེས། ། ངེས་པར་གཞན་འཕྲུལ་དབང་བྱེད་འགྲོ ། ཚུལ་ཁྲིམས་ཀྱིས་ནི་
མཐོ་རིས་འཐོབ། ། བསམ་གཏན་གྱིས་ནི་ཁྱད་པར་འགྱུར། ། ཡང་དག་ཇི་
བཞིན་ཡོངས་ཤེས་པས། ། མཐར་ནི་ཡང་སྲིད་མེད་པར་འགྱུར། ། མི་དགེ་
བས་ནི་བདེ་མི་འཐོབ། ། དགེ་བ་ཡིས་ནི་བདེ་བ་འཐོབ། ། དེ་ལྟར་དགེ་དང་
མི་དགེ་བའི། ། ལས་ཀྱི་འབྲས་བུ་གསལ་བར་བསྟན། ། སྡུག་པ་དང་ནི་བྲལ་

བ་དང་། ། མི་སྡུག་པ་དང་ཕྲད་པ་དང༌། ། ལས་རྣམས་རང་གི་འབྲས་བུར་
བཅས། ། འཆི་དང་རྒ་དང་ན་བ་ཉིད། ། གསུམ་པོ་འདི་ལ་བསམ་པར་
བྱ། ། དེ་ལྟ་ན་ནི་ཆགས་བྲལ་འཐོབ། ། ཆགས་དང་བྲལ་བ་བསོད་ནམས་
འདོད། ། དེ་བཞིན་སྡིག་པ་སྤོང་པ་བྱེད། ། དེ་དག་ཉིད་ཀྱང་མདོར་ཉོན་
ཅིག ། བདག་དང་གཞན་གྱི་དོན་བྱེད་དང༌། ། གཞན་ལ་གནོད་བྱེད་སྤོང་བ་
ནི། ། བསོད་ནམས་བཟློག་པར་སྡིག་ཡིན་པར། ། བདག་ཉིད་ཆེན་པོ་དེ་སྐད་
གསུངས། ། ལྷའི་རབས་རྫོགས་སོ། །
དམ་པའི་ཆོས་དྲན་པ་ཉེ་བར་གཞག་པའི་འགྲོ་བ་དྲུག་གི་ཚིག་ལེའུར་བྱས་
པ་སློབ་དཔོན་བཙུན་པ་ཆོས་ལྡན་རབ་འབྱོར་དབྱངས་ཀྱིས་མཛད་པ་རྫོགས་
སོ། །
པའི་རྒྱ་གར་གྱི་མཁན་པོ་དྷརྨཱ་ཀ་ར་དང་། ཞུས་ཆེན་གྱི་ལོ་ཙཱ་བ་རྩངས་དེ་
བནྡེ་རཀི་ཏས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། ། ། སློབ་དཔོན་རྟ་
དབྱངས་ཀྱིས། །

མི་དགེ་བ་བཅུའི་ལས་ལམ་བསྟན་པ།
འི་ཤག་
རྒྱ་གར་སྐད་དུ། ད་ཤ་ཀུ་ཤ་ལ་ཀརྨ་པ་ཐ་ནི་རྡེ་ཤ བོད་སྐད་དུ། མི་
དགེ་བ་བཅུའི་ལས་ཀྱི་ལམ་བསྟན་པ། ། འཇམ་དཔལ་གཞོན་ནུར་གྱུར་པ་ལ་
ཕྱག་འཚལ་ལོ། ། མི་དགེ་ལས་ཀྱི་ལམ་བཅུ་ནི། ། རང་བཞིན་ཁ་ནི་མ་ཐོ་
བཅས། ། བདེ་བ་དོན་དུ་གཉེར་བ་ཡིས། ། འབད་པ་ཡིས་ནི་སྤང་བར་
བྱ། ། བཅུ་པོ་དེ་དག་གང་ཞེ་ན། ། ལུས་ཀྱི་དབྱེ་བ་རྣམ་གསུམ་སྟེ། ། ངག་གི་
དབྱེ་བ་རྣམ་པ་བཞི། ། ཡིད་ཀྱི་རབ་ཏུ་དབྱེ་བ་གསུམ། ། མི་དགེ་བཅུ་རུ་དེ་
དག་འདོད། ། དེ་རྣམས་རབ་ཏུ་བཤད་པར་བྱ། ། དེ་ལ་རེ་ཞིག་ལུས་ཀྱི་
ནི། ། སྲོག་གཅོད་མ་བྱིན་ལེན་ལོག་གཡེམ། ། ངག་གི་བརྫུན་ཚིག་ཕྲ་མ་
དང་། ། ཚིག་རྩུབ་དང་ནི་འཁྱལ་བ་རྣམས། ། ཡིད་ཀྱི་ལོག་ལྟ་བརྣབ་སེམས་
གནོད། ། དེ་ལ་སྲོག་གཅོད་གང་ཞེ་ན། ། སྲོག་དང་ལྡན་པར་གྱུར་པ་ལ། །
སྲོག་དང་ལྡན་པར་འདུ་ཤེས་དང་། ། གསོད་སེམས་ཉེ་བར་གནས་པ་
དང༌། ། རིམ་པ་བཞིན་དུ་བྱས་ལྡན་དང་། ། སྲོག་ནི་བཅད་པར་གྱུར་པ་
སྟེ། ། ཡན་ལག་ལྔ་པོ་དེ་དག་དང༌། ། ལྡན་ན་སྲོག་གཅོད་ཡིན་པར་
བཤད། ། མ་བྱིན་ལེན་པ་གང་ཞེ་ན། །གཞན་དག་གི་ནི་ཡིན་པ་དང་། །
གཞན་གྱིས་བདག་གིར་བྱས་པ་དང༌། ། གཞན་གྱི་ཡིན་པར་འདུ་ཤེས་
དང་། ། རྐུ་སེམས་ཉེ་བར་གནས་པ་དང་། ། རིམ་པ་བཞིན་དུ་བྱས་ལྡན་
དང་། ། གནས་ནས་སྤགས་པར་གྱུར་པ་སྟེ། ། ཡན་ལག་དྲུག་པོ་དེ་དག་
དང། ། ལྡན་པ་མ་བྱིན་ལེན་པར་བཤད། ། དེ་ལ་ལོག་གཡེམ་གང་ཞེ་ན། །
ལོག་པར་གཡེམ་པ་རྣམ་བཞི་སྟེ། ། ཡུལ་མིན་པ་དང་དུས་མིན་དང༌། ། ཡན་

ལག་མིན་དང་བགྲོད་མིན་པའོ། ། དེ་ལ་ཡུལ་མིན་བྱ་བ་ནི། ། དམ་ཆོས་
མཆོད་རྟེན་སྐུ་གཟུགས་དང་། ། བྱང་ཆུབ་སེམས་དཔའི་བཞུགས་གནས་
སོགས། ། མཁན་པོ་དང་ནི་སློབ་དཔོན་དང་། ། ཕ་མ་དྲུང་ན་གནས་པ་
སྟེ། །ཡུལ་མིན་དེ་རུ་མི་བྱའོ། ། དེ་ལ་དུས་མིན་བྱ་བ་ནི། ། ཟླ་མཚན་འཛག་
དང་སྦྲུམ་མ་དང་། །བུ་ཆུང་དང་བཅས་མི་མོས་དང་། ། སྡུག་བསྔལ་ཡིད་མི་
བདེ་སོགས་དང་། ། ཡན་ལག་བརྒྱད་གནས་དུས་མིན་ཡིན། ། ཡན་ལག་མིན་
པ་གང་ཞེ་ན། ། ཁ་དང་བཤང་ལམ་བྱིས་པ་དང་། ། བརྒྱ་བསྡམས་ལག་པས་
བསྐྱེད་པ་ཡིན། ། བགྲོད་པར་བྱ་མིན་ཞེས་བྱ་ནི། །གཞན་བཟུང་ཆོས་ཀྱི་རྒྱལ་
མཚན་ལྡན། ། རིགས་ཀྱིས་བསྲུངས་དང་རྒྱལ་མོར་གནས། ། གཞན་གྱིས་
བླངས་དང་སྨད་འཚོང་དང༌། ། ཉེ་དུ་དག་དང་འབྲེལ་པ་ནི། ། དེ་དག་
བགྲོད་བྱ་མིན་པ་ཡིན། ། རྣམ་པ་དེ་དག་རྣམས་ལ་ནི། ། རང་གི་ཆུང་མ་
བསྟེན་པ་ཡང་། ། འདོད་ལོག་སྤྱད་པར་འགྱུར་བ་ཡིན། ། བརྫུན་དུ་སྨྲ་བ་
གང་ཞེ་ན། ། དངོས་པོ་གནས་པར་གྱུར་པ་དང༌། ། དངོས་པོ་ལས་ནི་ཉམས་
གྱུར་དང་། ། འདུ་ཤེས་གཞན་དུ་བསྒྱུར་བ་དང་། ། བརྫུན་དུ་སྨྲས་པར་གྱུར་
པ་དང༌། ། རིམ་པ་བཞིན་དུ་བྱས་ལྡན་དང་། ། ཡན་ལག་ལྔ་པ་དེ་དག་
དང༌། ། ལྡན་པ་བརྫུན་དུ་སྨྲ་བར་འགྱུར། ། དེ་ལ་ཕྲ་མ་གང་ཞེ་ན། ། གཞན་
དག་དབྱེ་ཕྱིར་ཕྲ་མ་ཡིན། ། དེ་ལ་ཚིག་རྩུབ་གང་ཞེ་ན། ། གཞན་གྱི་གནས་
བསྣུན་བྱེད་པ་ཡི། ། ཡིད་དུ་མི་འོང་ཚིག་སྨྲ་ཡིན། ། དེ་ལ་འཁྱལ་པ་གང་ཞེ་
ན། ། འདོད་པས་ཉེ་བར་བསླང་བ་དང་། ། ཆགས་པ་ཡིས་ནི་ཉེར་བསྐྱེད་
ནས། །འབྲེལ་མེད་སྨྲ་བ་འཁྱལ་པ་ཡིན། ། དེ་ལ་བརྣབ་སེམས་གང་ཞེ་
ན། ། གཞན་གྱི་ནོར་དང་ལོངས་སྤྱོད་ལ། ། མཆོག་ཏུ་མངོན་པར་ཆགས་པ་
ཡིན། ། གནོད་སེམས་ཞེས་བྱ་གང་ཞེ་ན། ། སེམས་ཅན་རྣམས་ལ་སྡང་བ་
ཡིས། ། རྡེག་དང་འཆིང་དང་གསོད་པ་སྟེ། ། དེ་དག་སེམས་ཅན་ལ་བྱེད་

པའོ། ། ལོག་ལྟ་ཞེས་བྱ་གང་ཞེ་ན། ། སྦྱིན་མེད་མཆོད་སྦྱིན་ཡོད་མིན་
དང༌། ། འཇིག་རྟེན་ཕ་རོལ་ཡོད་མིན་ཞིང༌། ། དགེ་སྦྱོང་བྲམ་ཟེ་ལྷ་རྣམས་
མེད། ། རྫོགས་སངས་རྒྱས་དང་དགྲ་བཅོམ་དང་། ། རང་སངས་རྒྱས་དང་
ལེགས་སྤྱད་དང་། ། ཉེས་པར་སྤྱོད་པ་ཡོད་མིན་ཞེས། ། བྱ་བ་ལོག་པར་ལྟ་བ་
ཡིན། ། འཕགས་པ་དྲན་པ་ཉེར་གཞག་དང༌། ། ཐེག་པ་ཆེན་པོའི་མདོ་རྣམས་
ལས། ། བཅོམ་ལྡན་འདས་ཀྱིས་རྒྱས་གསུངས་པ། ། འདི་ནི་མདོ་རུ་བསྡུས་པ་
ཡིན། ། མི་དགེ་ལས་ཀྱི་ལམ་བཅུ་ནི། ། དམྱལ་བ་ཆེན་པོ་རྒྱུ་རུ་བཤད། །
དགེ་བཅུའི་ལས་ཀྱི་ལམ་བསྟེན་པས། ། དམྱལ་བ་སོགས་པར་ལྟུང་མ་ཡིན།།
སེམས་ཅན་རྣམས་ལ་ཕན་པའི་ཕྱིར། ། སྐྱེ་ཞིང་སྐྱེ་བ་རྣམས་སུ་ནི། ། གང་
ཞིག་སྐྱེ་བ་ལས་རྒྱལ་བའི། །བྱང་ཆུབ་རང་བཞིན་དེ་འགྲུབ་ཤོག ། མི་དགེ་བ་
བཅུའི་ལས་ཀྱི་ལམ་བསྟན་པ་ཞེས་བྱ་བ། ། སློབ་དཔོན་རྟ་དབྱངས་ཀྱིས་མཛད་
པ་རྫོགས་སོ། །
རྒྱ་གར་གྱི་མཁན་པོ་ཨ་ཛི་ཏ་ཤྲཱི་བྷ་དྲ་དང༌། ཞུས་ཆེན་གྱི་ལོ་ཙཱ་བ་དགེ་
སློང་ཤཱཀྱ་འོད་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །། ར ལ

1ཀུམ་སྟེ། དེ་
དགེ་བ་བཅུའི་ལས་ལམ་བསྟན་པ།
པས་
རྒྱ་གར་སྐད་དུ། ད་ཤ་ཀུ་ཤ་པ་ཀརྨ་པ་ཐཱ་ནི་རྡེ་ཤ། བོད་སྐད་དུ།
དགེ་བ་བཅུའི་ལས་ཀྱི་ལམ་བསྟན་པ། ། དཀོན་མཆོག་གསུམ་ལ་ཕྱག་འཚལ་
ལོ། ། དགེ་བ་བཅུ་པོ་འདི་དག་ནི་མངོན་པར་མཐོ་བ་དང་ངེས་པར་ལེགས་པ་
ཐམས་ཅད་ཀྱི་རྒྱུ་ཡིན་པས་ན། ། སངས་རྒྱས་ཀྱི་སློབ་པ་དག་གིས་འདི་ལྟར་
བསླབ་པར་བྱའོ། ། དེ་ལ་དགེ་བ་བཅུ་གང་ཞེ་ན། ། ལུས་ཀྱི་ལས་ནི་རྣམ་པ་
གསུམ་སྟེ། ། སྲོག་མི་གཅོད་པ་དང༌། མ་བྱིན་པར་མི་ལེན་པ་དང་། །
འདོད་པས་ལོག་པར་མི་གཡེམ་པའོ། ། ངག་གི་ལས་ནི་རྣམ་པ་བཞི་སྟེ། །
བརྫུན་མི་སྨྲ་བ་དང༌། ། ཕྲ་མ་མི་སྨྲ་བ་དང་། ། ཚིག་རྩུབ་མོ་མི་སྨྲ་བ་དང༌། །
ཚིག་འཁྱལ་པ་མི་སྨྲ་བའོ། ། ཡིད་ཀྱི་ལས་རྣམ་པ་གསུམ་སྟེ། ། བརྣབ་སེམས་
སྤང་བ་དང༌། གནོད་སེམས་སྤང་བ་དང་། ལོག་པར་ལྟ་བ་སྤང་བའོ། ། དེ་
ཡང་མི་དགེ་བཅུ་སྤངས་པ་ནི་དགེ་བ་བཅུ་ཡིན་པས། ། སྤང་བར་བྱ་བ་བཅུ་
བརྗོད་པར་བྱ་སྟེ། ། དེ་ནི་བྱང་ཆུབ་སེམས་དཔའ་སྡེ་སྣོད་ལས་ཇི་སྐད་དུ།
སྲོག་གཅོད་པ་ཡི་སེམས་ཅན་དང༌། ། གཞན་གྱི་ནོར་ལ་འཕྲོག་པ་དང་། །
འདོད་པས་ལོག་པར་གཡེམ་པ་དང༌། ། སེམས་ཅན་དམྱལ་བའི་བར་དུ་
འགྲོ། ། དབྱེན་བྱེད་པ་དང་ཚིག་རྩུབ་དང༌། ། བརྫུན་དུ་སྨྲ་ཞིང་མི་སྡོམ་
དང་། ། བྱིས་པ་འཁྱལ་པར་སྨྲ་བ་རྣམས། སོ་སོའི་སྐྱེ་བ་བསླུ་བས་
བཅིངས། ། གཞན་གྱིས་སྤྱོད་ལ་བརྣབ་སེམས་དང་། ། གནོད་སེམས་དག་ནི་
མང་བ་དང་། ། མི་གང་ལྟ་བ་ལོག་ཞུགས་པ། ། ངན་འགྲོ་དག་ཏུ་འགྲོ་བར་
འགྱུར། ། ལུས་ཀྱི་སྡིག་པ་རྣམ་གསུམ་དང༌། ། ངག་གི་སྡིག་པ་རྣམ་བཞི་

དང་། ། ཡིད་ཀྱི་སྡིག་པ་རྣམ་གསུམ་ནི། ། སྡིག་བྱེད་པ་དག་རབ་ཏུ་བྱེད། །
སྡིག་པའི་ལས་རྣམས་བྱས་པས་ན། ། དེ་ཕྱིར་ངན་འགྲོར་འགྲོ་བར་འགྱུར། །
ཅི་ནས་ངན་འགྲོར་མི་གཏོང་བར། ། བསྐྱབ་པའི་ཕྱིར་ནི་རབ་ཏུ་འབྱུང་། །
ཞེས་བཅོམ་ལྡན་འདས་ཀྱིས་རབ་ཏུ་གསུངས་པ་དག་གོ ། ཇི་ལྟར་ན་ཉེས་པ་
དེ་དག་རྫོགས་པར་འགྱུར་ཞེ་ན། ། སྲོག་གཅོད་པ་ནི་གཞི་སེམས་ཅན་ཡིན་པ་
དང༌། ། དེར་འདུ་ཤེས་པ་དང་། ། བསད་པར་བསམས་པ་དང་། ། སྦྱོར་བ་
བྱས་པ་དང༌། ། སྦྱོར་བ་བྱས་པ་དེ་ཉིད་ཀྱི་ཚེའམ། གཞན་གྱི་ཚེ་ཤི་བ་ཞེས་པ་
ཡན་ལག་ལྔས་རྫོགས་པར་འགྱུར་རོ། ། མ་ཤི་བར་འགྱོད་པ་ལས་ཤི་བ་ལ་ནི་
སྨད་དོ། །སྨྱོས་པ་དང༌། ། སེམས་འཁྲུགས་པ་དང་། ། ཚོར་བས་གཟིར་བ་
ལ་ཉེས་པ་མེད་པ་ཐམས་ཅད་ལ་སྦྱོར་རོ། ། མ་བྱིན་པར་ལེན་པ་ནི་ཡན་ལག་
བཞིས་རྫོགས་པར་འགྱུར་ཏེ། ། བླང་བར་བྱ་བ་གཞན་གྱིས་ཡོངས་སུ་བཟུང་
བར་འགྱུར་བ་ཡིན་པ་དང༌། ། དེར་འདུ་ཤེས་པ་དང་། ། རྐུ་བར་བསམས་པ་
དང་། །གནས་ནས་སྤོས་པའོ། ། འདོད་པས་ལོག་པར་གཡེམ་པ་ནི་རྣམ་པར་
བདུན་ཏེ། ། བདག་ཉིད་ལས་བྱུང་བ་དང་། ། རང་གི་ཆུང་མ་ལས་བྱུང་བ་
དང༌།
། ཆུང་མར་མི་རིགས་པ་ཆུང་མ་བྱས་པ་ལས་བྱུང་བ་དང༌། ། ཆུང་མ་མ་
ཡིན་པ་ལས་བྱུང་བ་དང༌། ། སྐྱེས་པ་ལས་བྱུང་བ་དང་། ། དུད་འགྲོ་ལས་བྱུང་
བ་དང་།ཁྱེའུ་དང་བུ་མོ་ལས་བྱུང་བ་དང༌། ། དེ་ལ་བདག་ཉིད་ལས་བྱུང་བ་ནི་
མི་རིགས་པའི་ཡུལ་དྲན་པ་ལས་དབང་པོ་ལས་རང་ངམ། ། གཞན་གྱི་ཁུ་བ་
འབྱིན་པའོ། ། རང་གི་ཆུང་མ་ལས་བྱུང་བ་ནི་དུས་མ་ཡིན་པ་ཉིན་པར་
དང་། ། བསྙེན་གནས་ལ་གནས་པ་དང༌། ། ན་བ་དང༌། ། སྦྲུམ་མ་
དང་། ། མྱ་ངན་གྱིས་གདུངས་པ་དང་། །ཟླ་མཚན་དང་ལྡན་པ་དང༌། །
བང་མ་སངས་པ་ལ་སོགས་པ་དག་དང༌། ། གནས་མ་ཡིན་པ་ཕ་མ་དང༌། ། བླ་
མ་དང༌། ། དཀོན་མཆོག་དང༌། ། མཆོད་རྟེན་ལ་སོགས་པའི་གནས་

དང༌། །ཡན་ལག་མ་ཡིན་པ་ཁ་དང་བཤང་བའི་ལམ་དང་ལྟེ་བ་ལ་སོགས་པ་
སྟེ། ། མདོར་ན་བུད་མེད་ཀྱི་དབང་པོ་ལས་ག་
པོ་ལས་གཞན་པ་ཐམས་ཅད་དོ། ། དེ་
ལྟར་དུས་དང་གནས་དང༌། ། ཡན་ལག་མ་ཡིན་པ་དག་ཏུ་རང་གི་ཆུང་མ་ལ་
འཁྲིག་པ་སྤྱོད་པ་ནི་རང་གི་ཆུང་མ་ལས་བྱུང་བའི་འདོད་པས་ལོག་པར་གཡེམ་
པའོ། ། ཆུང་མར་མི་རིགས་པ་ཆུང་མར་བྱས་པ་ལས་བྱུང་བ་ནི། ། ཚངས་
པར་སྤྱོད་པའི་དགེ་བསྙེན་མོའམ་དགེ་སློང་མའམ། ། དགེ་སློབ་མའམ།
དགེ་ཚུལ་མའམ། ། བསྙེན་གནས་ལ་གནས་པའི་བུད་མེད་ཆུང་མར་བླངས་
ཏེ། ། དེ་དག་མི་དགའ་འམ། ། དགའ་ཡང་རུང་སྟེ། ། སྡོམ་པ་གཏོང་བའི་
རྐྱེན་བྱས་པ་སྟེ། ། འདི་ནི་ཆུང་མར་མི་རིགས་པ། ། ཆུང་མར་བྱས་པ་ལས་
བྱུང་བའོ། ། ཆུང་མ་མ་ཡིན་པ་ལས་བྱུང་བ་ནི་བུད་མེད་གང་ཁྱིམ་ཐབ་གཞན་
གྱིས་བཟུང་བ་དང་། ། རང་གི་བདུན་རྒྱུད་ལས་འདས་པའི་འབྲེལ་པར་གྱུར་བ་
དང་། ། ཆོས་ཀྱི་རྒྱལ་མཚན་ཅན་དང༌།
སྡོམ་པ་ཅན་དང་། ཕ་མ་དང་།
མིང་པོ་དང༌། སྤུན་ཟླ་དང༌། རུས་ཆགས་དང་། ཆོ་འབྲང་དུ་སྨོས་པས་
བསྲུངས་པ་དང་། གྱིས་སྨྱུག་དང་། སྐུད་པོ་ལ་སོགས་པ་ཁྱོའི་ཕྱོགས་སྨོས་
པས་བསྲུངས་པ་དང༌། མི་མཉམ་པའི་རིགས་དང་ཡོན་ཏན་གྱིས་བསྲུངས་པ།
སྨད་འཚོང་མ་དག་ཀྱང་སྐྱེས་བུ་གཞན་གྱིས་རིན་སྔར་བྱིན་པས་བཟུང་བ་དང་།
སྐྱེས་པ་གཞན་གྱི་ཆུང་མ་དང་འདྲ་བར་བདག་གིར་བྱས་པ་རྣམས་ཏེ། དེ་དག་
དང་འཁྲིག་པ་སྤྱོད་པ་རྣམས་ནི་གཞན་གྱིས་ཚོར་བ་ན་ནི་ཆེས་སྡིག་པ་ཆེ་ལ། །
མ་ཚོར་དུ་ཟིན་ཀྱང་འདོད་པས་ལོག་པར་གཡེམ་པའི་རྣམ་པར་སྨིན་པ་འབྱུང་
ངོ༌། ། སྐྱེས་པ་ལས་བྱུང་བ་ནི་སྐྱེས་བུ་གཞན་གྱི་ཁ་དང་བཤང་བའི་ལམ་ལ་
སོགས་པར་མཚན་སྦྱོར་བའོ། ། དུད་འགྲོ་ལས་བྱུང་བ་ནི་བ་ལང་དང༌། ། ར་
ལུག་དང་རྟ་བོང་ལ་སོགས་པའི་མཚན་དང༌། བཤང་བའི་ལམ་ལ་སོགས་པར་
མཚན་སྦྱོར་བའོ། ། ཁྱེའུ་དང་བུ་མོ་ལས་བྱུང་བ་ནི་འཁྲིག་པ་སྤྱད་མི་བཟོད་

པའི་ཁྱེའུ་དང་བུ་མོའི་ཁ་དང་མཚན་དང་བཤང་བའི་ལམ་དུ་མཚན་སྦྱོར་
བའོ། ། དེ་ལྟར་འདོད་པས་ལོག་པར་གཡེམ་པ་དེ་དག་ནི་ཡན་ལག་གསུམ་གྱིས་
རྫོགས་པར་འགྱུར་ཏེ། དུས་ལ་སོགས་པ་ལ་དེ་དག་ཏུ་འདུ་ཤེས་པ་དང༌།
སྦྱོར་བ་བྱས་པ་དང་། རྗེས་སུ་མཐུན་པའི་འཚོ་བ་ཉམས་སུ་མྱོང་བའོ། ། དེ་
ལྟར་དེ་དག་ནི་ལུས་ཀྱི་ཉེས་པར་སྤྱོད་པ་གསུམ་མོ། ། བརྫུན་དུ་སྨྲ་བ་ནི་ཡན་
ལག་གསུམ་གྱི་རྫོགས་པར་འགྱུར་ཏེ། གཞི་མ་ནོར་བར་ཁོང་དུ་ཆུད་པ་དང་།
དེ་ལ་འདུ་ཤེས་བསྒྱུར་བ་དང༌། ལོག་པར་སྨྲས་པའོ། ། ཕྲ་མ་ནི་ཡན་ལག་
གཉིས་ཀྱིས་རྫོགས་པར་འགྱུར་ཏེ། དབྱེ་བར་བྱ་བ་སེམས་ཅན་ཉིད་དང༌།
དབྱེན་གྱི་ཚིག་སྨྲས་པའོ། ། ཚིག་རྩུབ་མོ་ནི་ཡན་ལག་གཉིས་ཀྱིས་རྫོགས་པར་
འགྱུར་ཏེ། གཞི་སེམས་ཅན་ཡིན་པ་དང་། ཚིག་རྩུབ་མོ་སྨྲས་པའོ། ། ཚིག་
འཁྱལ་པ་ནི་ཡན་ལག་གཉིས་ཀྱིས་རྫོགས་པར་འགྱུར་ཏེ། ཆོས་དང་མི་ལྡན་པ་
དེར་བསམ་པ་དང༌། ཚིག་འཁྱལ་པར་སྨྲས་པའོ། ། དེ་དག་ནི་ངག་གི་ཉེས་
པར་སྤྱོད་པ་བཞིའོ། ། བརྣབ་སེམས་ནི་ཡན་ལག་གཉིས་ཀྱིས་རྫོགས་པར་
འགྱུར་ཏེ། གཞི་གཞན་གྱི་ཡིན་པ་དང༌། དེ་ལ་བརྣབ་སེམས་བསྐྱེད་
པའོ། ། གནོད་སེམས་ནི་ཡན་ལག་གཉིས་ཀྱིས་རྫོགས་པར་འགྱུར་ཏེ། གཞི་
སེམས་ཅན་ཡིན་པ་དང་། དེ་ལ་ཀུན་ནས་མནར་སེམས་པར་གྱུར་པའོ། །
ལོག་པར་ལྟ་བ་ནི་ཡན་ལག་གཉིས་ཀྱི་རྫོགས་པར་འགྱུར་ཏེ། གཞི་ཕྱིན་ཅི་མ་
ལོག་པ་དང་། དེ་ཉིད་ལ་བསམ་པ་ཕྱིན་ཅི་ལོག་བསྐྱེད་པའོ། ། དེ་དག་ནི་
ཁྱད་པར་གྱི་ཡན་ལག་གོ ། ཐུན་མོང་གི་ཡིན་ལག་ནི་སེམས་གཙོ་བོ་ཞེས་
བྱའོ། ། དེ་དག་ནི་ཡིད་ཀྱི་ཉེས་པར་སྤྱོད་པ་གསུམ་མོ། ། དེ་ལྟར་ན་ཀུན་ནས་
སློང་བའི་སེམས་པ་དང་། རྗེས་སུ་སྤྱོད་པའི་སྦྱོར་བ་དང༌། སྦྱོར་བའི་གཞི་
བསམ་པ་དེ་ཉིད་དང༌། སྦྱོར་བའི་འབྲས་བུ་དངོས་གཞི་ཉིད་སྤྱད་པ་དང༌།
མཇུག་རྗེས་སུ་ཡི་རང་བ་སྟེ། ཡན་ལག་ལྔ་རྫོགས་པས་ནི་མི་དགེ་བ་གང་ཡང་

ལེགས་པར་རྫོགས་པ་ཡིན་ནོ། ། ཐམས་ཅད་མ་ཚང་ན་ནི་ཅུང་ཟད་སྤྱད་པས་
ཅི་རིགས་སུ་སྦྱར་རོ། ། ཅུང་ཟད་དུ་ན་གཞི་མ་ནོར་བ་ཉིད་ནི་ཁ་ཅིག་ཏུ་མ་ངེས་
པར་སྲིད་དོ། ། དེ་ལྟར་མི་དགེ་བ་བཅུ་པོ་དེ་དག་སྤྱད་པའི་འབྲས་བུ་རྒྱ་ཆེར་ནི་
དམ་པའི་ཆོས་དྲན་པ་ཉེ་བར་གཞག་པ་ལས་ཤེས་པར་བྱ་ཞིང༌། མདོར་བསྡུས་
པ་ནི་ཇི་སྐད་དུ། བཅོམ་ལྡན་འདས་ཀྱིས་འཕགས་པ་སྡོང་པོ་བཀོད་པ་ལས་
གསུངས་པ། སྲོག་གཅོད་པས་སེམས་ཅན་དམྱལ་བར་ཁྲིད་དོ། ། བྱོལ་སོང་
གི་སྐྱེ་གནས་སུ་ཁྲིད་དོ། ། གཤིན་རྗེའི་འཇིག་རྟེན་དུ་འཁྲིད་དོ། ། དེ་ནས་ཇི་
སྟེ་མིར་སྐྱེས་ན་རྣམ་པར་སྨིན་པ་གཉིས་མངོན་པར་སྒྲུབ་པ་ནི་འདི་ལྟ་སྟེ། ཚེ་
ཐུང་བ་དང༌། ནད་མང་བའོ། ། མ་བྱིན་པར་ལེན་པས་ནི་སེམས་ཅན་དམྱལ་
བར་འཁྲིད་དོ། ། བྱོལ་སོང་གི་སྐྱེས་གནས་སུ་ཁྲིད་དོ། ། གཤིན་རྗེའི་འཇིག་
རྟེན་དུ་ཁྲིད་དོ། ། དེ་ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་
མངོན་པར་སྒྲུབ་པ་ནི་འདི་ལྟ་སྟེ། ལོངས་སྤྱོད་ཆུང་བ་དང༌། ཐུན་མོང་གི་
ལོངས་སྤྱོད་དུ་འགྱུར་བའོ། ། འདོད་པས་ལོག་པར་གཡེམ་པས་ནི་སེམས་ཅན་
དམྱལ་བར་ཁྲིད་དོ། ། བྱོལ་སོང་གི་སྐྱེ་གནས་སུ་ཁྲིད་དོ། ། གཤིན་རྗེའི་འཇིག་
རྟེན་དུ་ཁྲིད་དོ། ། དེ་ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་
མངོན་པར་སྒྲུབ་པ་ནི་འདི་ལྟ་སྟེ།
ལྷོད་པ་དང་བཅས་པའི་ཆུང་མ་དང་།
གཡོག་འཁོར་མི་བསྲུངས་པའོ། ། བརྫུན་དུ་སྨྲས་པས་ནི་སེམས་ཅན་དམྱལ་
བར་ཁྲིད་དོ། ། བྱོལ་སོང་གི་སྐྱེ་གནས་སུ་ཁྲིད་དོ། ། གཤིན་རྗེའི་འཇིག་རྟེན་
དུ་ཁྲིད་དོ། ། དེ་ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་མངོན་
པར་སྒྲུབ་པ་ནི་འདི་ལྟ་སྟེ། སྐུར་པ་མང་བ་དང༌། གཞན་གྱིས་བསླུ་བའོ། ཕྲ་
མས་ནི་སེམས་ཅན་དམྱལ་བར་ཁྲིད་དོ། ། བྱོལ་སོང་གི་སྐྱེ་གནས་སུ་ཁྲིད་
དོ། ། གཤིན་རྗེའི་འཇིག་རྟེན་དུ་ཁྲིད་དོ། ། དེ་ནས་ཅི་སྟེ་མིར་སྐྱེས་ན་ཡང་
རྣམ་པར་སྨིན་པ་གཉིས་མངོན་པར་སྒྲུབ་པ་ནི་འདི་ལྟ་སྟེ། གཡོག་མི་མཐུན་པ་

དང༌། གཡོག་ངན་པར་འགྱུར་བའོ། ཚིག་རྩུབ་པོས་ནི་སེམས་ཅན་དམྱལ་
བར་ཁྲིད་དོ། ། བྱོལ་སོང་གི་སྐྱེ་གནས་སུ་ཁྲིད་དོ། ། གཤིན་རྗེའི་འཇིག་རྟེན་
དུ་ཁྲིད་དོ། ། དེ་ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་མངོན་
པར་སྒྲུབ་པ་ནི་འདི་ལྟ་སྟེ། ཡིད་དུ་མི་འོང་བའི་ཚིག་ཐོས་པ་དང༌། འཐབ་
མོའི་ཚིག་ཐོས་པར་འགྱུར་བའོ། ། ངག་འཁྱལ་པས་ནི་སེམས་ཅན་དམྱལ་བར་
ཁྲིད་དོ། ། བྱོལ་སོང་གི་སྐྱེ་གནས་སུ་ཁྲིད་དོ། ། གཤིན་རྗེའི་འཇིག་རྟེན་དུ་
ཁྲིད་དོ། ། དེ་ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་ཉེ་བར་སྒྲུབ་
པ་ནི་འདི་ལྟ་སྟེ། ཚིག་མི་བཙུན་པ་དང༌། སྤོངས་པ་མང་བའོ། ། བརྣབ་
སེམས་ཀྱིས་ནི་སེམས་ཅན་དམྱལ་བར་ཁྲིད་དོ། ། བྱོལ་སོང་གི་སྐྱེ་གནས་སུ་ཁྲིད་
དོ། །གཤིན་རྗེའི་འཇིག་རྟེན་དུ་ཁྲིད་དོ། ། དེ་ནས་ཅི་སྟེ་མིར་སྐྱེས་ན་ཡང་
རྣམ་པར་སྨིན་པ་གཉིས་ཉེ་བར་སྒྲུབ་པ་ནི་འདི་ལྟ་སྟེ། ཆོག་མི་ཤེས་པ་དང༌།
འདོད་པ་ཆེ་བའོ། ། གནོད་སེམས་ཀྱི་ནི་སེམས་ཅན་དམྱལ་བར་ཁྲིད་དོ། །
བྱོལ་སོང་གི་སྐྱེ་གནས་སུ་ཁྲིད་དོ། ། གཤིན་རྗེའི་འཇིག་རྟེན་དུ་ཁྲིད་དོ། ། དེ་
ནས་ཅི་སྟེ་མིར་སྐྱེས་ན་ཡང་རྣམ་པར་སྨིན་པ་གཉིས་མངོན་པར་སྒྲུབ་པ་ནི་འདི་
ལྟ་སྟེ། གནོད་པར་གླགས་ལྟ་བ་དང་ཕ་རོལ་གྱིས་མནར་བའོ། ། ལོག་པར་ལྟ་
བས་ནི་སེམས་ཅན་དམྱལ་བར་ཁྲིད་དོ། ། བྱོལ་སོང་གི་སྐྱེ་གནས་སུ་ཁྲིད་
དོ། ། གཤིན་རྗེའི་འཇིག་རྟེན་དུ་ཁྲིད་དོ། ། དེ་ནས་ཅི་སྟེ་མིར་སྐྱེས་ན་ཡང་
རྣམ་པར་སྨིན་པ་གཉིས་མངོན་པར་སྒྲུབ་པ་ནི་འདི་ལྟ་སྟེ།ལྟ་བ་ངན་པར་
ལྟུང་བ་དང་། གཡོ་སྒྱུ་ཅན་དུ་འགྱུར་བའོ་ཞེས་གསུངས་ཏེ། དེ་དག་ཀྱང་
མཚོན་པ་སྟེ། མི་དགེ་བཅུ་པོ་འདི་དག་ནི་རེ་རེ་ལ་ཡང་རྣམ་པར་སྨིན་པ་ཡང་
བ་ཤིན་ཏུ་མང་པོ་ཡོད་པར་རིག་པར་བྱའོ། ། དེ་ནི་འདི་དག་གི་ལྕི་བ་ཉིད་
བརྗོད་པར་བྱ་སྟེ། དེ་ནི་འཕགས་པ་དེ་བཞིན་གཤེགས་པའི་མཛོད་ཀྱི་མདོ།
ལས་གསུངས་པ། འོད་གསུངས་ཕོ་ཡང་ཡིན་ལ། ། རང་སངས་རྒྱས་ཀྱང་

ཡིན་པ་གསོད་པ་གང་ཡིན་པ་འདི་ནི་སྲོག་གཅོད་པའི་ནང་ན་མ་རུངས་
པའོ། ། དཀོན་མཆོག་གསུམ་གྱི་དཀོར་འཕྲོག་པ་འདི་ནི་མ་བྱིན་པར་ལེན་པའི་
ནང་ནས་མ་རུངས་པའོ། ། མ་ཡང་ཡིན་ལ་དགྲ་བཅོམ་མ་ཡང་ཡིན་པ་ལ་ཉལ་
པོ་བྱས་པ་འདི་ནི་འདོད་པས་ལོག་པར་གཡེམ་པའི་ནང་ན་མ་རུངས་པའོ། །
དེ་བཞིན་གཤེགས་པ་ལ་སྐུར་པ་འདེབས་པ་འདི་ནི་བརྫུན་དུ་སྨྲ་བའི་ནང་ནས་
མ་རུངས་པའོ། ། དགེ་འདུན་གྱི་དབྱེན་བྱས་པ་འདི་ནི་ཕྲ་མའི་ནང་ནས་མ་
རུངས་པ་ཡིན་ནོ། ། འཕགས་པ་རྣམས་ལ་མི་སྙན་པ་བརྗོད་པ་འདི་ནི་ངག་
རྩུབ་པོ་རྣམས་ཀྱི་ནང་ནས་མ་རུངས་པ་ཡིན་ནོ། ། ཆོས་ཐོས་པར་འདོད་པ་
རྣམས་རྣམ་པར་གཡེང་བར་བྱེད་པ་འདི་ནི་ཚིག་འཁྱལ་པའི་ནང་ནས་མ་རུངས་
པ་ཡིན་ནོ། ། ཡང་དག་པར་སོང་བ་དང་ཡང་དག་པར་ཞུགས་པ་རྣམས་ཀྱི་
རྙེད་པ་འཕྲོག་པར་སེམས་པ་འདི་ནི་བརྣབ་སེམས་ཀྱི་ནང་ན་མ་རུངས་པ་ཡིན་
ནོ། ། མཚམས་མེད་པ་བྱེད་པ་འདི་ནི་གནོད་སེམས་ཀྱི་ནང་ན་མ་རུངས་པ་
ཡིན་ནོ། ། ལྟ་བ་མཆོག་ཏུ་འཛིན་པ་ནི་ལོག་པར་ལྟ་བའི་ནང་ནི་མ་རུངས་པ་
ཡིན་ནོ། ། ཞེས་བྱ་བ་ལ་སོགས་པའོ། མདོར་བསྡུ་ན་རྒྱུན་དུ་སྤྱོད་པ་དང་།
ཉོན་མོངས་པ་དྲག་པོས་སྤྱོད་པ་དང༌། རྟེན་གྱི་རང་བཞིན་བྱང་ཆུབ་ཀྱི་སེམས་
དང༌། དཀོན་མཆོག་གསུམ་ལ་མི་བརྟེན་ཅིང་། རྣམ་པར་སུན་འབྱིན་པ་
ཀུན་ཏུ་སྤྱོད་པ་ལ་སོགས་པ་མེད་པ་དང༌། ཡོན་ཏན་དང་གཙོ་བོས་འཕགས་
པའི་གཞི་ལས་བྱུང་བ་སྟེ། དེ་དག་དང་གང་ལྡན་པའི་མི་དགེ་བ་བཅུ་ནི་ལྕི་བ་
ཉིད་དོ། ། དེ་བས་ན་འཕགས་པ་ནཱ་གཱརྫུ་ནས་ཀྱང༌། ། རྟག་དང་མངོན་པར་
ཞེན་དང་གཉེན་པོ་མེད། ། ཡོན་ཏན་གཙོ་ལྡན་གཞི་ལས་བྱུང་བའི་ལས། །
དགེ་དང་མི་དགེ་རྣམ་ལྔ་ཆེན་པོ་སྟེ། ། དེ་བས་དགེ་བ་སྤྱོད་ལ་བརྩོན་པར་
བགྱི། ། ཞེས་བཤད་པའོ། ། ད་ནི་དེ་དག་རྩ་བའི་ཉོན་མོངས་པ་གང་གིས་
རྫོགས་པར་བྱེད་པར་བསྟན་ཅེ་ན། དེ་ནི་ཆོས་མངོན་པའི་ཚིག་ལེའུར་བྱས་པ་

ལས། གསོད་དང་གནོད་སེམས་ཚིག་རྩུབ་དང༌། ། ཞེ་སྡང་གིས་ནི་མཐར་
ཕྱིན་བྱེད། ། ལོག་གཡེམ་བརྣབ་སེམས་མ་བྱིན་ལེན། ། ཆགས་པ་ཡིས་ནི་
མཐར་ཕྱིན་བྱེད། ། ལོག་པར་ལྟ་བ་གཏི་མུག་གིས། ། ལྷག་མ་གསུམ་གྱིས་
རྫོགས་པར་འདོད། ། ཅེས་བཤད་པ་ལས་ཤེས་པར་བྱའོ། ། ད་ནི་དེ་དག་གི་
གནང་བ་ཉིད་བརྗོད་པར་བྱ་སྟེ། ། གང་བདག་གི་དོན་ལ་རྗེས་སུ་ལྟ་བ་ཅུང་
ཟད་ཙམ་ཡང་མེད་ལ། བྱེད་པ་གཞན་གྱི་དོན་ལ་འབའ་ཞིག་འདོད་ཅིང༌།
ཐམས་ཅད་དུ་སྙིང་རྗེ་དང་ལྡན་པ་དག་ལ་ནི་ཡིད་ཀྱི་ཉེས་པར་སྤྱོད་པ་གསུམ་མ་
གཏོགས་པའམ། ལོག་པར་ལྟ་བ་ཉིད་མ་གཏོགས་པ་དག་ལ་རྗེས་སུ་གནང་བ་
སྣང་སྟེ། དེ་ནི་བྱང་ཆུབ་སེམས་དཔའི་སྡོམ་པ་གཏན་ལ་དབབ་པའི་གཙུག་
ལག་དག་ལས་བལྟའོ། ། དེ་ལྟར་བླང་བར་བྱ་བ་དང༌། མི་མཐུན་པའི་ཕྱོགས་
དང༌། ཡན་ལག་དང༌། འབྲས་བུ་དང་། ལྕི་ཡང་དང་། རྒྱུ་དང་རྗེས་སུ་
གནང་བ་དག་གིས་དགེ་བ་བཅུའི་ལས་ཀྱི་ལམ་རྒྱས་པར་བསྟན་པ་ཡིན་ནོ། །
དགེ་བ་བཅུ་ཡི་ལས་ཀྱི་ལམ། ། ལེགས་བརྗོད་བསོད་ནམས་དྲི་མེད་གང་། །
དེ་འདིར་བདག་གིས་བསྒྲུབས་པ་དེས། ། འགྲོ་བ་མི་དགེ་བཅུ་སྤང་ཤོག །
བདག་ཀྱང་དགེ་བཅུའི་ཡོན་ཏན་གྱིས། ། བརྒྱན་ཅིང་ངན་འགྲོ་སྤངས་པ་
དང༌། ། འགྲོ་བའི་མི་དགེའི་ལས་ལམ་བཅུ། ། གཏན་ནས་རྒྱུན་ཆད་བྱེད་པར་
ཤོག ། དགེ་བ་བཅུའི་ལས་ཀྱི་ལམ་བསྟན་པ་ཞེས་བྱ་བ། ། སློབ་དཔོན་བྲམ་
ཟེའི་བཙུན་པ་ཆོས་ལྡན་རབ་འབྱོར་དབྱངས་ཀྱི་ཞལ་སྔ་ནས་མཛད་པ་རྫོགས་
སོ། །
རྒྱ་གར་གྱི་མཁན་པོ་བུད་དྷཱ་ཀ་ར་ཝརྨ་དང༌། བོད་ཀྱི་ལོ་ཙཱ་བ་དགེ་སློང་
ཆོས་ཀྱི་ཤེས་རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

མྱ་ངན་བསལ་བ།
རྒྱ་གར་སྐད་དུ། ཤོ་ཀ་བཱི་ནོ་ད་ན། བོད་སྐད་དུ། མྱ་ངན་བསལ་བ།
འཕགས་པ་སྤྱན་རས་གཟིགས་དབང་ཕྱུག་ཐུགས་རྗེ་ཆེན་པོ་དང་ལྡན་པ་ལ་ཕྱག་
འཚལ་ལོ། ། གང་ཞིག་དགའ་བྲལ་ཉམས་ཐག་སྟེ། ། རབ་ཏུ་མྱ་ངན་མེ་འབར་
བ། ། བསྒྲིམས་ནས་ཤིན་ཏུ་སྤྲོ་བསྲིང་ཞིང༌། ། རང་གི་སེམས་ཉིད་བརྗོད་པར་
བྱ། ། ལས་ཀྱི་ལམ་ཞུགས་ཐོབ་པ་ཡི། ། སྒྲོན་པ་མེད་པར་སྐྱེ་བོ་གང་། ། ཉེས་
པ་མ་བྱས་སོང་གྱུར་པ། ། དེ་ལ་ཅི་ཞིག་ཡོངས་སུ་གདུང་། །ཅི་སྟེ་འདི་ཉིད་
འཆི་བར་འགྱུར། ། གཞན་ནི་སུ་ཡང་མིན་ན་གོ ། འདི་ནི་བྱུར་ཆེན་ནོན་པ་
ཞེས། ། ཆོ་ངེ་ཆེན་པོ་གདབ་པར་རིགས། ། འདི་ལྟར་ཐམས་ཅད་སྐྱེ་བ་
ཡི། ། མདུན་ན་གནས་པ་འཆི་བ་སྟེ། ་ཀུན་ཀྱང་འཕོ་བར་སྣང་བའི་ཕྱིར། །
མྱ་ངན་བྱ་བ་འོས་པ་མིན། ། མཛའ་དང་འགྲོགས་པ་བརྐམ་པ་ཡི། ། སྐྱེ་བ་མྱ་
ངན་གྱིས་གདུངས་པ། ། རྔ་རྩིད་དག་ལ་ཆགས་པའི་འབྲི། ། རྔོན་པས་ནགས་
ཀྱི་ནང་དུ་བཞིན། ། གང་ཚེ་ཀུན་གྱིས་བགྲོད་བྱ་ཞིང་། ། དེ་དང་དེར་ནི་འགྲོ་
བ་ཡི། ། སྔ་ནས་དེ་དེར་སོང་བ་ལས། ། ཅི་ཡི་ཕྱིར་ན་མྱ་ངན་བྱེད། ། མི་
བཟོད་འཚོ་བའི་བདག་པོ་ལ། ། རབ་ཏུ་སྨྱོས་པའི་སྐྱེ་བོ་འདི། ། ནགས་ན་
གསོད་སྲེད་སེང་གེ་ཡི། ། མདུན་ན་རི་དྭགས་གནས་པ་བཞིན།། འཆི་བ་
བཟློག་པར་བྱ་བ་ཡིས། ། གང་ཚེ་ཐབས་ཀུན་མེད་པས་ན། ། སྤྲོ་བསྲིང་བ་
དག་མི་སྐྱེད་པར། ། ཆུ་ལས་ཉ་བཞིན་ཅི་ཞིག་འདྲེ། ། སའམ་ཅི་སྟེ་མཐོ་རིས་
ན། ། སྐྱེས་ནས་ལ་ལ་མ་ཤི་བ། ། འགའ་ཞིག་ཁྱོད་ཀྱིས་མཐོང་བའམ། །
ཐོས་སམ་འོན་ཏེ་ཐེ་ཚོམ་ཟ། ། ཁམས་གསུམ་འདི་དག་ཐམས་ཅད་ལ། ། མི་

རྟག་མེ་ཡིས་བསྲེག་གྱུར་པ། ། དགོན་པར་མེ་ནི་འབར་བ་ཡིས། ། དགོན་པའི་
མེ་ཏོག་ཇི་ལྟ་བཞིན། ། རྟག་པར་འདུ་ཤེས་རྣམ་ལོག་ན། ། སྲིད་རྩེ་ལས་ཀྱང་
འགྲོ་བ་རྣམས། ། འཆི་བའི་ཞགས་པས་དྲངས་གྱུར་པ། ། ཞགས་པས་གླང་པོ་
བཞིན་དུའོ། ། བསམ་གཏན་ལས་སྐྱེས་བདེ་མྱོང་བ། ། ཚངས་པ་ཚངས་པའི་
གནས་ལས་ཀྱང་། ། མི་རྟག་ཕྱིར་ནི་ལྷུང་གྱུར་པ། ། ཆུ་ཡི་ཀླུང་གི་འགྲམ་ས་
བཞིན། ། བརྒྱ་བྱིན་དག་ནི་སྟོང་རྣམས་དང༌། ། འཁོར་ལོས་སྒྱུར་བ་བརྒྱ་དག་
ཀྱང་། ། དུས་ཀྱིས་འཆི་བར་འགྱུར་བ་ནི། ། མར་མེ་འབར་ལ་རླུང་གིས་
བཞིན། ། དྲང་སྲོང་ཆེན་པོ་ལྔ་མངོན་ཤེས། ། མཁའ་ལ་རྒྱང་རིང་འགྲོ་བ་
ཡང་། ། གང་ན་སྤྱོད་ཡུལ་འཆི་མེད་པ། ། དེར་ནི་འགྲོ་བར་ནུས་པ་མེད། །
གང་དུ་ས་རྣམས་བསྲེགས་གྱུར་པ། ། ལྷུན་པོའང་ཐལ་བར་འཇིག་པ་དང༌། །
རྒྱུ་མཚོའི་ཆུ་ཡང་བསྐམས་གྱུར་ན། ། ལུས་ཅན་དེ་དག་ལྟ་ཅི་སྨོས། ། ཅི་སྟེ་
སངས་རྒྱས་རྣམས་ཀྱི་སྐུ། ། མཚན་དང་དཔེ་བྱད་ཀྱིས་བརྒྱན་པ། ། རྡོ་རྗེའི་སྐུ་
ཡང་མི་རྟག་ན། ། ཆུ་ཤིང་སྙིང་པོ་མེད་འདྲ་བའི། ། ལུས་ཅན་གཞན་དག་
སྨོས་ཅི་དགོས། ། གཉེན་གྱིས་ཕང་དུ་བླངས་པ་ཡི། ། སྐྱེ་བོ་རྣམས་ནི་འཆི་
བས་འཕྲོགས། ། རྒྱ་མཚོའི་ནང་ན་གནས་པ་ཡི། ། ཀླུ་ལ་ནམ་མཁའ་ལྡིང་གིས་
བཞིན། ། ཀྱི་ཧུད་མིག་སྲོག་ཀྱེ་གཉེན་ཞེས། ། ཤིན་ཏུ་སྡུག་བསྔལ་དུ་འདོད་
པ། ། ཇི་ལྟར་སྦྲུལ་གྱིས་སྦལ་པ་བཞིན། ། འགྲོ་བཞིན་རྣམས་ནི་འཆི་བས་
མིད། ། རབ་ཏུ་བགྲོད་དཀའི་དོན་གྱི་མཐར། ། མ་ཕྱིན་པར་ནི་འཇིག་རྟེན་
འདི། ། རབ་ཏུ་འཆི་བའི་ཁར་བཅུག་པ། ། ཆུ་སྲིན་གནས་སུ་ཆུ་འབབ་
བཞིན། ། གང་དུས་འཇིག་རྟེན་ཕ་རོལ་ཏུ། ། འགྲོ་བའི་རྗེས་འགྲོ་འགའ་མེད་
ན། ། དགྲའམ་ཅི་སྟེ་མཛའ་སྡུག་རྣམས། །འདི་ལ་བྱེ་བྲག་མེད་པར་
འགྱུར། ། སྐྱེ་བོ་གཞན་ལ་བྱམས་བྱེད་ཕྱིར། ། སྐྱེ་བོ་རང་འཁོར་འདུ་ཤེས་
པ། ། བསམ་པའི་འདམ་དུ་བྱིང་བ་ནི། ། གླང་པོ་འདམ་དུ་བྱིང་བ་བཞིན།

ཁྱོད་ཀྱིས་ཇི་སྙེད་གཉེན་བཤེས་རྣམས། ། འཁོར་བའི་ནང་ན་བླང་བོར་བ། །
གངྒའི་བྱེ་མ་རྣམས་ལ་ཡང་། ། དེ་སྙེད་ཙམ་དུ་ཡོད་མ་ཡིན། ། གང་ཉིད་ཁྱོད་
ཀྱིས་རབ་བསྒྲིམས་ཏེ། ། བརྩེ་བའི་བུ་ཡི་འདུ་ཤེས་པ། ། དེ་ཉིད་ཚེ་རབས་
གཞན་དུས་ནི། ། རྡེག་པར་བྱེད་ཅིང་དགྲར་འདུ་ཤེས། ། རང་གིས་བཤེས་
པའི་ནུ་མ་ཡང༌། ། ཁྱོད་ཀྱིས་འཐུངས་པ་སྲིད་གཞན་ན། ། དེ་ཡི་ཁྲག་ཉིད་
འཐུངས་པ་དང་། ། རྒྱུབ་ནས་ཤ་ཡང་ཟོས་པ་ཡིན། ། གང་ཁྱོད་འདི་ལྟར་
འཁོར་གྱུར་ཏེ། ། མགོ་ལ་ལན་གྲངས་བརྒྱར་རྗེད་པ། ། དེ་ཉིད་བྲན་གྱུར་ཁྱོད་
ཡིན་ཏེ། ། རྟོག་པས་ལན་གྲངས་བརྒྱུར་ཡང་བཏགས། ། འགྲོ་བའི་རྒྱུ་ཡི་
དངོས་པོ་ཡིས། ། སྔོན་ཆད་གཞན་དུ་སྣང་གྱུར་པ། ། གཞན་ན་ཡོངས་སུ་
འགྱུར་བ་སྟེ། ། མེ་བདུན་དྲང་སྲོང་བདུན་ཚོགས་བཞིན། ། ཇི་ལྟར་ནམ་
མཁའི་ཆར་ཐིགས་བཞིན། ། ཚོགས་ཤིང་རྣམ་པར་འཇིག་འགྱུར་བ། ། དེ་
བཞིན་འཁོར་བའི་སྲོག་ཆགས་ཀྱང༌། ། ཚོགས་ཤིང་རྣམ་པར་འཇིག་པར་
འགྱུར། ། ལྡན་པ་དང་ནི་བྲལ་ག་གང་ཞེ་ན། ། ལུས་ཀྱི་དབྱེ་བ་རྣམ་གསུམ་
སྟེ། ། ངག་འཁྱིལ་ཤུགས་ལ། ། ཤིང་དག་ཇི་ལྟར་བཙུགས་པ་བཞིན། ། ངོ་
མཚར་ཆེའོ་མ་རིག་མཐུས། ། གང་གིས་འགྲོ་བ་རྣམས་རྨོངས་པས། ། བྲལ་
བའི་སྡུག་བསྔལ་དྲན་ཉམས་ཤིང༌། ། ལྡན་པ་རྣམས་ལ་སྲེད་པར་བྱེད། །
གཙང་མའི་གནས་རྣམས་མ་གཏོགས་པར། ། སྣ་ཚོགས་ལས་ཀྱིས་ཆས་ནས་
སུ། ། བྲོས་ས་གང་དུའང་མི་ལྟུང་བ། ། སེམས་ཅན་འགའ་ཡང་ཡོད་མ་
ཡིན། ། ཡང་དང་ཡང་དུ་དམྱལ་བར་ནི། ། ཟངས་ཞུན་བསྐོལ་བ་གང་
འཐུངས་པ། ། རྒྱ་མཚོ་ནང་གི་ཆུ་ལ་ཡང་། ། དེ་ཡི་ཚད་ཙམ་ཡོད་མ་ཡིན། །
ཁྱི་དང་ཕག་ཏུ་གྱུར་པ་ན། ། མི་གཙང་བ་ནི་གང་ཟོས་པ། ། རི་ཡི་རྒྱལ་པོ་ལྷུན་
པོ་ཡི། ། ཚད་ལས་ཤིན་ཏུ་ལྷག་པར་འགྱུར། ། མཛའ་བཤེས་རབ་ཏུ་བྲལ་བ་
ཡིས། ། འཁོར་བའི་ནང་དུ་གང་རྒྱུས་པ། ། མིག་གི་མཆི་མའི་ཐིགས་པ་

ཡི། ། སྣོད་དུ་རྒྱ་མཚོ་རུང་མ་ཡིན། ། ཕན་ཚུན་དག་ཏུ་རྩོད་པའི་ཕྱིར། །
མགོ་བོ་བཅད་པ་གང་ཡིན་པ། ། སྤུངས་ན་དེ་ལྟར་མཐོ་བ་ནི། ། ཚངས་པའི་
འཇིག་རྟེན་ལས་ཀྱང་ཐལ། ། སྲིན་བུར་གྱུར་ཅིང་རབ་བཀྲེས་པས། ། ས་ལུད་
ཟོས་པ་གང་ཡིན་པ། ། འོ་མའི་རྒྱུ་མཚོ་ཆེ་ནང་དུ། ། དེ་ཡིས་བཀང་ན་ཤིན་ཏུ་
འགང་། ། ཡི་དྭགས་འཇིག་རྟེན་མི་བཟད་པར། ། བཀྲེས་སྐོམ་སྡུག་བསྔལ་
གང་མྱོང་བ། ། དེ་ནི་དྲན་ཕྱིར་རང་གི་སྙིང༌། ། རང་གི་ཤ་ཡང་འདོར་མི་
འགྱུར། ། མི་ལ་དབུལ་བའི་ཉེས་པ་ཡིས། ། ཐོ་བཙམས་པ་ནི་གང་མྱོང་
དེ། ། བརྗོད་པས་བདག་ལ་མཐུ་མེད་པ། ། རང་གི་ལྕེ་ལ་ངོ་ཚ་བཞིན། ། རི་
བོའི་ངོས་ལ་ཡུན་རིང་དུ། ། ལྷ་ཡི་བདེ་བ་མྱོང་འགྱུར་བ། ། ལྷ་རྫས་ཡུལ་གྱིས་
མི་ངོམས་ཏེ། ། ཤིང་སྐམ་པོ་ལ་མེ་བཞིན་ནོ། །། དགེ་བའི་ལས་རྣམས་ཡོངས་
ཟད་པས། ། བདེ་འགྲོ་ལས་ཀྱང་ཤི་འཕོས་ཏེ། ། ཚེ་ཟད་ས་ལ་ལྟུང་བ་ནི། །
འདབ་ཆགས་བྱ་ནི་མཁའ་ལ་བཞིན། ། ལས་ཀྱི་ཤུགས་ཀྱིས་འགྲོ་བ་ནི། ། གང་
ཕྱིར་འཁོར་ལོ་བཞིན་དུ་འཁོར། ། དེ་བས་ཆགས་པ་ཡོངས་སྤངས་ཤིང་། །
ཐར་པ་ལ་ནི་བློ་ཞེན་བྱ། ། མྱ་ངན་བསལ་བ་ཞེས་བྱ་བ། སློབ་དཔོན་རྟ་
དབྱངས་ཀྱིས་མཛད་པ་རྫོགས་སོ། །
རྒྱ་གར་གྱི་མཁན་པོ་ཨ་རྫི་ཏ་ཤྲཱི་བྷ་དྲ་དང༌། ཞུས་ཆེན་གྱི་ལོ་ཙཱ་བ་དགེ་
སློང་ཤཱཀྱ་འོད་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ།། །།

གཞོན་ནུ་མ་བདུན་གྱི་རྟོགས་བརྗོད།
རྒྱ་གར་སྐད་དུ། སཔ་ཀུ་མ་རི་ཀཱ་བཱ་དཱ་ནཱ་མ། བོད་སྐད་དུ། གཞོན་
ནུ་མ་བདུན་གྱི་རྟོགས་པ་བརྗོད་པ། དཀོན་མཆོག་གསུམ་ལ་ཕྱག་འཚལ་
ལོ། ། ཆགས་བྲལ་ལྡན་དང་ལེགས་པར་བཤད་པ་དང༌། ། ངོ་མཚར་དང་ནི་
དེ་ཉིད་དོན་ངེས་དང༌། ། དམ་པ་རྣམས་ཀྱིས་གཅིག་ཏུ་མཉན་བྱ་ཡི། །
རྟོགས་པ་བརྗོད་པ་བདག་གིས་བཤད་ཀྱིས་ཉོན། ། འདི་ལྟར་དགེ་བའི་རྩ་བ་
ཡོངས་སུ་སྨིན་པ་རྣམས་ལ་ནི་ལོངས་སྤྱོད་ཆེན་པོའམ། ། ལང་ཚོའི་
༉་བར་དུ་
གཅོད་པར་མི་འགྱུར་པས་མཛེས་པར་འགྱུར་བ་ཡིན་ནོ། ། དེ་ཡང་འདི་ལྟར་
རྗེས་སུ་ཐོས་ཏེ། ། རྒྱལ་པོ་ཀྲི་ཀྲྀ་ཞེས་བྱ་བ་ཚུལ་དང་དུལ་བ་ལ་སོགས་པ་ཡོན་
ཏན་གྱི་དཔལ་ཕུན་སུམ་ཚོགས་པ་དང་ལྡན་པ། བཅོམ་ལྡན་འདས་ཡང་དག་
པར་རྫོགས་པའི་སངས་རྒྱས་འོད་སྲུངས་ལ་དད་པ་ཡང་དག་པར་ཐོབ་པ་ཞིག་
བྱུང་བར་གྱུར་ཏེ། དེའི་བུ་མོ་བདུན་བྱུང་བ་སངས་རྒྱས་རྣམས་ལ་དགེ་བའི་རྩ་
བ་རྒྱ་ཆེར་བསྐྲུན་པའི་ཐབས་དང་ལྡན་པས། ། དེ་དག་འཁོར་ཡིད་ཤིན་ཏུ་བྱུང་
བར་གྱུར་ནས། དེ་རྣམས་ཀྱིས་དུལ་བ་དང༌། ཞེ་སར་བཅས་པས་ཕ་མ་ལ་
ཕྱག་བྱས་ཏེ། སྙན་པའི་ཚིག་གིས་སྨྲས་པ། འཇིག་རྟེན་གནས་ལ་ཆུ་ནང༌
སོང་བ་ཟླ་བའི་གཟུགས་བཞིན་གཡོ་བར་མཐོང༌། འདོད་ལ་ཁྲོས་ལ་སྦྲུལ་གྱི་
ལུས་བསྐྱིལ་གདེངས་ཀའི་གྲིབ་མ་ལྟ་བུར་མཐོང་། འགྲོ་བ་འདི་དག་སྡུག་
བསྔལ་མེ་ཡིས་ཀུན་ཏུ་འབར་བར་མཐོང་བས་ན། རྒྱལ་པོ་བདག་ཅག་ངེས་
པར་འབྱུང་ལ་མངོན་དགའ་དུར་ཁྲོད་དག་ཏུ་མཆི། ། རྒྱལ་པོས་སྨྲས་པ།
ཁྱོད་ནི་བྱིས་པ་བདེ་ལ་བརྟེན་འོས་ཤིང་། ། ཡིད་ལ་བསམས་པའི་དོན་ཡང་མ་

བྱས་ན། ། དཀའ་ཐུབ་གནས་སུ་ཁྱེད་རྣམས་སོང་ཤིག་ཅེས། ། ཇི་ལྟ་བུར་ན་
ང་ཡི་སྨྲ་བར་ནུས། ། བུ་མོས་སྨྲས་པ། ས་བདག་ཁྱེད་ཀྱིས་མཛད་སྤྱོད་བདག་
ཅག་རྣམས་ཀྱིས་འཚལ་ལགས་ཏེ། །འགྲོ་ལ་ཐུགས་རྗེས་བརླན་ཞིང་དེས་པའི་
ངང་ཚུལ་ལྡན་པས་ན། ། དོག་པ་མེད་པ་ཡང་དག་བྱམས་པར་མཛད་ན་ཉིད་
ཀྱིས་འཕར་བར་ནི། རྣམ་བསྐྱེད་སྡིག་མེད་ཉེར་སོན་བདག་རྣམས་ལ་ལྟ་སྨོས་
ཅི་འཚལ།
ཁྱོད་དང་ལྷན་ཅིག་གནས་ཀྱང་དབང་མེད་འབྲལ་བར་མངོན་
ཕྱོགས་པའི། ། འཕོངས་པ་འདི་ཡིས་ཕྱིར་ཞིང་ཉེ་བར་གདུང་བར་མ་གྱུར་ཅེས།
རྒྱལ་པོ་ཤིན་ཏུ་དཀའ་བའི་གནས་སུ་གྱུར་པ་གང་དག་ཡིན་པ་ཡི། ། ཞི་བའི་གོ་
འཕངས་ཐོབ་པར་འཚལ་བའི་ཡིད་ནི་སྐྱེས་པར་གྱུར། ། དེ་ནས་རྒྱལ་པོ་དེ་སྙིང་
བརྩེ་བའི་དབང་གིས་ཡིད་རྣམ་པར་ཉམས་ཤིང༌། མིག་གཉིས་ཟངས་ལྟར་
དམར་ལ་མི་འགྱུར་བས་ཡང་དང་ཡང་བལྟས་ནས་སྨྲས་པ། ། ཅི་ཕྱིར་ཁང་
བཟང་རང་གར་གྱུར་དང་འཇམ་ཡངས་པའི། ། སྣ་ཚོགས་སྟན་བཟང་རྒྱ་ཆེན་
རྣམ་པར་སྤངས་ནས་ནི། ། དུར་ཁྲོད་མི་བཟད་སྐྱེ་བོ་ངན་པའི་ཡིད་འདྲ་
ཞིང༌། ། ས་གཞི་རུས་པ་དཀར་པོའི་ཆལ་བ་བཀྲམ་པར་བརྟེན། ། གདུང་བའི་
གདོང་ཅན་ཕ་དང་ཡུལ་རྨུགས་ལྟ་བུར་ནི། ། མཆི་མའི་གདོང་ཅན་མ་ཡང་ཅིག་
ཅར་ཇི་ལྟར་འདོར། ། གཡོ་མེད་སེམས་ཀྱིས་ཡིད་ནི་རྒྱུན་དུ་བརྩེ་བ་ཡི། །
མཛའ་ཤེས་སྤངས་ནས་ཅི་ཕྱིར་དཀའ་ཐུབ་བསྟེན་པར་དགའ། ། དེ་ནས་བུ་མོ་
དེ་རྣམས་ཀྱི་ཤིན་ཏུ་བརྟན་པའི་ཡིད་ཀྱིས་བསྙེམས་པར་བྱས་ནས་སྨྲས་པ། ། ཕ་
དང་མ་དང་མཛའ་བཤེས་ཞེས་པས་ཐ་སྙད་ཙམ། ། འདི་དག་སྲིད་པར་ཕྱིར་
ཞིང་ལྷུང་དང་གནོད་པའི་གཞི། ། འབྱུང་བའི་དོན་མཐོང་ལྐོག་ཏུ་གྱུར་པའི་དྲི་
མ་ཡིས། ། མི་ཡི་བདག་པོ་འཇིག་རྟེན་འཇིག་པས་ཡོངས་སུ་སྐྱོ། ། མཛའ་
བཤེས་དང་ནི་གཉེན་གྱི་ངོ་བོ་སྣ་ཚོགས་པ། ། གཡོན་ཅན་ཕུང་ཁྲོལ་ལྡན་པ་
འདི་ལ་སུ་ཞིག་ཆགས། ། འཚོ་བའི་འཇིག་རྟེན་རྨི་ལམ་མིག་འཕྲུལ་དང་འདྲ་

ལ། ། འདི་ནི་སུ་ཞིག་གང་གིས་རང་མིའམ་སྐྱེ་བོར་རྟག ། མོ་ཡི་དབང་པོ་
སྲིད་གསུམ་དམ་ཆོས་གསུང་གི་འོད་ཟེར་སྣང་བཅས་ཤིང་། ། ཇི་སྲིད་སངས་
རྒྱས་ཉི་མའི་ཡིད་འོང་གྲགས་པའི་འོད་ཟེར་འཕྲེང་ཡོད་པ། ། དེ་སྲིད་འཕོངས་
པའི་མུན་ནག་ཚོགས་ཀྱིས་ཤིན་ཏུ་གཡོགབྷཱུབྱུང་བར་རིགས། ། ཇི་ལྟར་རླུང་
གིས་བརྟབས་པས་བསྐྱོད་པའི་མེ་ལྕེ་འབར་བའི་ཁྱིམ་ལས་ནི། ། འབྱུང་བར་
བྱེད་པའི་སྐྱེས་བུ་དེ་ལ་ཕན་པར་འདོད་རྣམས་ཟློག་མི་བྱེད། ། དེ་བཞིན་སྡུག་
བསྔལ་མེ་ཆེན་རྩེར་གནས་སྲིད་པ་མ་ལུས་གནོད་པ་ཡི། ། དྲ་བ་ལས་ནི་ངེས་
པར་འབྱུང་ལ་ཕན་ཕྱིར་དམ་ལས་བཟློག་མི་བྱ། ། དེ་ནས་རྒྱལ་པོ་དེས་བུ་མོ་དེ་
རྣམས་ལ། ། མཛའ་བཤེས་དང་རང་མི་དང་རྩ་ལག་རྣམས་ལ་བལྟོས་པ་མེད་
པའི་ཚིག་རྩུབ་མོ་དང་རང་གི་ལུས་དང་སྲོག་ལ་ཡང་ཤིན་ཏུ་མ་ཆགས་པའི་ཚིག་
གིས་ལྷག་པར་ཡང་མྱ་ངན་གྱིས་གདུངས་པར་གྱུར་པའི་ཡིད་ཀྱིས་དེ་རྣམས་ལ་
ཡང་སྨྲས་པ། ། དུས་མིན་དཀའ་ཐུབ་མངོན་པར་འདོད་པ་ནི། ། ཡིད་དང་
རྗེས་མཐུན་དོན་དུ་མི་འགྱུར་ཏེ། ། བུ་མོ་དུས་མིན་མངལ་དང་ལྡན་པ་ལ། །
ཡན་ལག་ཆ་ཤས་མཛེས་པ་མི་སྐྱེ་བཞིན། ། དུས་ལ་བབ་པར་དཀའ་ཐུབ་ལ་
སྦྱོར་བ། ། ཟླ་བ་སྐྱོན་དང་བྲལ་བ་ལྟ་བུར་མཛེས། ། དེ་བས་གཞོན་ནུ་ཕན་
མེད་བློ་འགྱུར་འདིའི། ། ལོག་པའི་ལམ་དུ་འཇུག་ལས་ཟློག་པར་གྱིས། ། བདེ་
ལ་བརྟེན་ཅིང་སྡུག་བསྔལ་མ་མཐོང་བས། ། ལུས་ཀྱི་སྡུག་བསྔལ་བཟོད་པར་མི་
འགྱུར་ཏེ། ། ཨ་མྲའི་ཤིང་ནི་རྩ་བ་མ་ཟུག་ལ། ། གླང་ཆེན་མཆོག་གི་མཆེ་བ་
སྣུན་དང་མཚུངས། ། ཁོང་ནས་མེ་འབར་ལྟ་ངན་སྒྲ་འབྱིན་པའི། ། ཅེ་སྤྱང་
འཇིགས་པའི་སྒྲ་སྒྲོགས་ཚང་ཚིང་གང༌། ། འཇིགས་པ་རྣམས་ཀྱང་འཇིགས་
པར་བྱེད་པ་ཡི། ། མི་བཟད་དུར་ཁྲོད་དག་ནི་འཇིགས་པར་བཅས། ། ཁྱོད་
ལུས་པདྨའི་རྩྭ་ལྟར་འཇམ་པ་ལ། ། སེམས་གང་སོག་ལེ་ལྟ་བུར་རྩེ་མེད་
འདིས། ། གཞན་གྱི་ངོར་བྱེད་པ་ནི་སྤོང་འགྱུར་བ། ། ཨེ་མའི་གནམ་བསྐོས་

བདག་ལ་བརྩེ་མེད་སྡང༌། ། བཻཌཱུརྱ་ལྟར་སྔོ་ལྗང་དུར་བའི་གོས་གྱོན་ཅིང་། །
མེ་ཏོག་རྣམ་པ་དུ་མའི་ཚོགས་ནི་བཀྲམ་གྱུར་དང་། ། བུང་བ་མྱོས་པའི་ཚིགས་
ཀྱིས་ཁྱབ་པའི་རྩེད་མོའི་ཚལ། ། འདིར་ནི་བུ་མོ་ཁྱེད་རྣམས་མངོན་པར་དགའ་
བར་གྱིས། ། སྐྱེད་མོས་ཚལ་ན་རྫིང་ཁང་ངོགས་ན་མེ་ཏོག་ཤིང་འཕྱང་
ཞིང༌། ། རླུང་གིས་བསྐྱོད་པའི་ཆུ་རླབས་མེ་ཏོག་མཛེས་པའི་ཕྲེང་བས་སྐེ་རགས་
བཅིངས། ། པདྨ་དག་དང་ཨུཏྤལ་རྒྱས་གསེབ་ངང་པ་སྒྲ་སྒྲོགས་པ། ། བརྒྱ་
བྱིན་གྱིས་ཀྱང་རྙེད་དཀའ་བུ་མོ་དགའ་བས་གནས་པར་གྱིས། ། མེ་ཏོག་ན་བ་
མཱ་ལི་ཀ་ཡི་དྲིས་བསྐོས་གྱུར་པ་ཡི། ། ཆུ་རླབས་མཛེས་པར་གྱུར་པའི་ཉེ་བར་
གཡོ་བ་ཡི། ། རླུང་དང་བཅས་པའི་ཁྱིམ་འདི་དང་ནི་ནགས་ཚལ་ན། །ཁུ་
བྱུག་སྒྲ་འབྱིན་པ་ཡིས་བུ་མོ་དགའ་བར་གྱིས། ། སྐར་ཁུང་དྲ་བ་ཅན་ན་བྱ།
རྣམས་སྐད་འབྱིན་མེ་ཏོག་དྲིས་བསྒོས་དང་། ། སྒེག་པས་ཁྲུས་བྱས་དྲི་ཞིམ་
བསྒོས་པའི་དབུགས་དང་འདྲ་བའི་རླུང་དག་ནི། ། ཁང་བཟང་མདའ་ཡབ་
ཅན་དང་བྱ་གག་བདེ་བར་ཉལ་བ་གང་ཡིན་འདིར། ། བུད་མེད་འདུས་པའི་གླུ་
དབྱངས་རོལ་མོ་ལྡན་པར་ཁྱེད་རྣམས་དགའ་བར་གྱིས། ། དེ་ནས་གཞོན་ནུ་མ་
དེ་རྣམས་ཕའི་ཚིག་དེས་ཡི་མ་རངས་པར་གྱུར་ནས་ཡང་སྨྲས་པ། མི་ཡི་བདག་
པོ་ལྷ་ཡུལ་ས་སྟེང་ན། ། བརྒྱ་ཕྲག་སྟོང་དུ་སྤྱོད་པར་མ་བྱས་པའི། ། བདེ་བ་
གཞན་ནི་ཅི་ཡང་ཡོད་མིན་ཏེ། ། བདག་ཅག་རྣམས་ནི་དོན་མེད་མཁས་པ་
ཡིན། ། ཡུལ་ལ་ལྷག་པར་སྲིད་ཅིང་གོམས་པས་ན། ། དབང་པོ་རྣམས་ནི་ཡུལ་
གྱིས་ངོམས་པ་མེད། ། སྲིད་པས་འཇིགས་པའི་རྟོག་པའི་བློ་ཅན་དག ། སྲིད་
པའི་ལོངས་སྤྱོད་ཟད་པར་བྱ་ཕྱིར་འཇུག ། ངོ་བོ་ཉིད་ཀྱིས་འགྱུར་ཅིང་མི་
བརྟེན་ལ། ། རླུང་གིས་བསྐྱོད་པའི་ཆུ་རླབས་ལྟར་འཇིགས་པས། ། སྡོམ་ཅན་
དབང་པོ་དྲུག་ལས་རྣམ་རྒྱལ་རྣམས། ། ཕྱིར་ཞིང་སྲིད་པར་འཇུག་ལས་ལྡོག་
པར་བྱེད། ། བྱིས་པ་སྲིད་པའི་བཙོན་རར་ཕག་ལྟ་བུར། ། སེམས་ཀྱིས་སྦགས་

པའི་སྤྱོད་པས་བསླུས་གྱུར་ཏེ། ། བདེ་བར་མངོན་པར་རློམ་ཞིང་བསྐམ་པ་
དག ། ཕོངས་ཤིང་འཇིགས་པའི་གཡང་ས་མཐའ་མེད་ལྷུང༌། ། བདག་ཏུ་
རྟོག་པས་སེམས་གཡེངས་སྐྱེས་གྱུར་པ། ། དེ་ནི་རབ་འབར་མཚོན་ཆའི་འཁྲུལ་
འཁོར་འདྲ། ། ཡུལ་ལ་རྗེས་སུ་བརྟེན་པས་སེམས་བཅོམ་པ། ། ཡོངས་སུ་སྨིན་
ན་སྡུག་བསྔལ་མི་བཟད་རྒྱུ། ། འགྲོ་བ་འདི་དག་མི་བརྟན་དབང༌ མེད་
ཅིང༌། ། སྦྲུལ་གདུག་ཚོགས་ཀྱིས་ཟིན་འདྲའི་ཡུལ་རྣམས་དག ། རྟོགས་ཀྱང་
གང་ཞིག་སྲིད་ལ་ཆགས་གྱུར་པ། ། དེ་ནི་མི་ཡི་གཟུགས་ལྡན་ཕྱུག་ཉིད་
ཡིན། ། རྔ་རྩོད་ཤིང་ལ་འཐོགས་པའི་གཡག་བཞིན་དུ། ། བློ་ཡི་ལམ་ནི་རྙོག་
པས་ཉེར་འགགས་ཤིང༌། ། ལོག་པར་ཆགས་པའི་ཡལ་གས་སེམས་ཐོགས་
པའི། ། སྐྱེས་བུ་ངན་པའི་ཁྱིམ་བརྟེན་འཕུང་བར་འགྱུར། ། དགའ་བའི་རྒྱུ་
ཙམ་འཚོ་བའི་འཇིག་རྟེན་ལ། ། ཕོངས་པ་རྒྱུན་མི་འཆད་པར་འབྱུང་གྱུར་
ན། ། ཡབ་གཅིག་སྲིད་པའི་དགའ་བ་མང་པོ་ལས། ། བསླུ་བར་མི་འགྱུར་གང་
ཞིག་མཆིས་པ་གསུངས། ། མི་དབང་སྲིད་ན་སྐལ་བ་མཉམ་པ་ཡིས། ། ཉེ་བར་
བསྒྲུབས་ཤིང་བསགས་པར་གྱུར་ཀྱང་ནི། ། བཅོམ་ཞིང་སེམས་ནི་དམན་པ་
དམན་པ་ཡིས། ། སྲིན་པའི་དགོན་པ་གཞན་དུ་འགྲོ་བར་འགྱུར། ། རྒྱལ་པོ་
རྒྱུར་ཆུད་གྱུར་པའི་ཉ་བཞིན་དུ། ། སྐྱེས་བུ་ལེགས་པར་བརྟགས་ཤིང་བྱེད་པ་
དང་། ། ཐ་སྙད་ཀུན་ལ་ངེང་གིས་མཁས་པ་དང༌། ། ཁྱིམ་གྱི་བཙོན་རར་
གནས་ཤིང་འཇིགས་པར་འགྱུར། ། ས་ཡི་བདག་པོ་འབད་པ་མང་པོ་ཡིས། །
ཁྱིམ་དུ་རྫས་རྣམས་བསགས་པ་བྱས་པ་དག ། མི་ཡིས་སྐད་ཅིག་གིས་ནི་འདོར་
འགྱུར་ཏེ། ། ལེགས་སྤྱད་གཅིག་པུ་འདི་ཉིད་ལམ་དུ་བསྟན། ། དེ་བས་འཇིག་
རྟེན་མགོན་པོས་འཚོ་བ་ཡི། ། འཇིག་རྟེན་མི་རྣམས་ལས་བདག་བྱས་གསུངས་
ཏེ། ། འཆི་བ་མངོན་ཕྱོགས་མི་ལ་རང་གིས་ལས། ། བ་ལ་བེའུ་བཞིན་དུ་རྗེས་
སུ་འབྲང༌། ། ཡོངས་སུ་གྱུར་ན་མི་ཟད་གཉེན་སྡུག་དང་། ། སྡུག་དང་འདྲེ་

བར་མངོན་པར་འདོད་དེས་ཆོག ། སྡུག་དང་ཕྲད་པས་དགའ་བར་སེམས་པ་
དག ། ངེས་པར་སྡུག་དང་བྲལ་བའི་སྡུག་བསྔལ་ཐོབ། ། མི་དབང་གཞན་
ཡང་ངང་གིས་མཐར་འཇིག་པའི། ། འཚོ་བའི་འཇིག་རྟེན་དག་ན་སྡུག་པ་
སུ། ། དམ་པའི་དོན་ལ་རྣམ་སྤྱོད་མཁས་པ་ཡང་། ། སྡུག་ཅེས་པ་འདིས་བློ་ནི་
རྣམ་པར་གཡེངས། ། ས་བདག་བྱེད་ན་གལ་ཏེ་བདག་ཅག་ལ། ། སྡུག་པ་
འགའ་ཞིག་མཆིས་ན་བདག་ཅག་རྣམས། ། མ་སྨད་འཕགས་པས་བསྟེན་ཅིང་
མི་འཕྲོགས་པའི། ། བདེ་བ་ཡིད་ལ་འདོད་པ་བསྒྲུབ་ཏུ་གསོལ། ། དེ་ནས་རྒྱལ་
པོ་དེ་བརྩེ་བའི་ཡི་མ་རངས་པར་གྱུར་ཀྱང༌། ། བདེ་བར་གཤེགས་པའི་བསྟན་
པ་ལ་མངོན་པར་དད་པས་ཆོས་ལ་བར་ཆད་བྱེད་པའི་འཇིགས་པ་སྐྱེས་པ་དང་
རང་གི་བུ་མོ་རྣམས་ཀྱི་སྔོན་གྱི་སྐྱེ་བ་རྗེས་སུ་དྲན་ཏེ་འགྲོ་བར་འདོད་པས་ན་སྐྱེ་བ་
དྲན་པར་ངེས་སོ་སྙམ་དུ་རྣམ་པར་བསམས་ཏེ་ཤིན་ཏུ་ཡུན་རིང་པོར་ཅང་མི་སྨྲ་
བར་གྱུར་ཏོ། ། མི་ཡི་སྐྱེས་བུ་དེ་ཡིས་ནི། ། འཆི་བ་མེད་པར་ཤེས་པས་ན། །
སོང་བས་ཡོངས་སུ་མ་སྤངས་པར། ། ཅི་ཞིག་ལྟར་ན་རྗེས་གནང་སྨྲས། ། དེ་
ནས་བུ་མོ་དེ་རྣམས་ཀྱིས་མེ་ཏོག་ཕྲེང་བ་དང༌། ། བྱུག་པ་དང་རྒྱུན་རྣམས་
སྤངས་ནས་དུལ་བ་དང་ལྡན་པར་ཞུགས་པའི་ལུས་ལ་གོས་དཀར་པོ་ཕྲ་ཞིང་རབ་
ཏུ་འཕྱང་བ་གོན་པས་ཆུ་བོ་རླུང་གི་ཤུགས་ཀྱིས་བསྐྱོད་པའི་དབུ་བའི་ཕྲེང་བ་ལྟ་
བུའམ། ། སྟོན་ཀའི་མཚན་མོ་ཟླ་བའི་འོད་ཀྱི་གོས་ཀྱིས་བཀབ་པ་ལྟ་བུའམ། །
དྲང་སྲོང་མེ་བདུན་གྱི་སྐར་མ་རང་གི་འོད་ཟེར་གྱི་དྲ་བས་གཡོགས་པ་ལྟ་བུ་
དང༌། ། རིམ་གྱིས་རོ་བསྲེགས་པའི་གནས་མེའི་དབུས་སུ་རོ་གཞག་པ་ཅིག་ཙིག་
ཟེར་བ་རྣམ་པར་བཀྲམ་པ་དང་། རོ་རྣམ་པར་མནམ་པ་དྲི་མི་ཞིམ་པ་
འཇིགས་སུ་རུང་བ་དང༌། མིའི་ཐོད་པ་བྱ་རྒོད་ཀྱི་མཆུའི་རྩེ་མོ་རྣོན་པོས་
བརྟོན་པའི་བུ་ག་ནས་ཀླད་པ་དང་ཆུ་སེར་རྣམ་པར་འཛག་པས་མི་རོའི་གདོང་
ལ་སྤོགས་པས་མཐའ་མ་ཁྱབ་ཅིང་འཇིགས་པ་དང༌། ་རྙིངས་ཤིང་དེངས་ལ་
།

མདོག་རྣམ་པར་འགྱུར་བའི་རུས་པའི་དུམ་བུའི་ཚོགས་ཀྱིས་གནོན་ཅིང་རྩུབ་
པས་སའི་ཚོགས་རྣམས་བགྲོད་པར་དཀའ་བ་དང་ལུས་ཅན་དག་ཡིད་ཡོངས་སུ་
འབྱུང་བར་བྱེད་པ་གཤིན་རྗེའི་གནས་བཞིན་མྱ་ངན་དང་ཡིད་མི་བདེ་བ་དང་།
སྡུག་བསྔལ་བའི་གནས་སུ་གྱུར་པའི་དུར་ཁྲོད་དུ་ཕྱིན་པར་གྱུར་ཏོ། ། དེ་ལ་
འདི་སྐད་ཅེས་བྱ་སྟེ། མི་ཡི་ཁྲག་དང་ཞག་གི་དྲི་མི་ཞིམ་པས་མྱོས་པར་གྱུར་
བའི་བྱ་རྒོད་དང་། རྒྱུ་ལྟོ་ནར་བས་ཁྱབ་ཅིང་མི་སྡུག་འཇིགས་པའི་རོ་ཡི་ཡན་
ལག་རྣམས་ཀྱིས་ཁེངས། ། ཀུན་འདྲ་བ་དཀར་ཞིང་རྟག་ཏུ་རྒོད་པ་འདྲ་བར་
མཐར་ཡས་ཐོད་པ་དང༌། ། ནྱ་གྲོ་དྷ་སྙིང་སུལ་ནས་འུག་པ་སྣ་ཚོགས་ཧཱུྃ་སྒྲོགས་
འཇིགས་པའི་དུར་ཁྲོད་ཕྱིན། ། ཅེ་སྤྱང་ཁ་ནི་མེར་བཅས་རླངས་པའི་སྒྲ་དག་
སྒྲོགས་པས་འཇིགས་པ་དང་། ། ལ་ལར་ཐོད་པ་དཀར་པོའི་དྲ་བས་ཁྱབ་ཅིང་
བགྲོད་དཀའ་དང་། ། སྲིན་བུའི་རིགསཀྱི་ཚོགས་ཀྱིས་གཟིངས་ཤིང༌ སྣ་ཁུང་
བསྐྱོད་པ་དང་། ། བུང་བ་སྦྲང་བུ་བརྒྱ་ཕྲག་མང་པོ་རོ་ལ་འཕུངས་ཤིང་
འདུ། ། རུས་པ་དཀར་དང་དམར་རློན་རླུང་གིས་བསྐྱོད་པར་འགྱུར་བ་
དང་། ། རོ་བསྲེགས་མེ་གསལ་འཕྲོ་དང་ཤིང་སྐམ་རྩ་ན་སྦྲུལ་ཉལ་དང་། ། ལ་
ལར་མི་ཡི་ལུས་ནི་མདུང་རྣོན་ཕུག་ནས་བསྐྱོད་པ་དག ། གཤིན་རྗེ་དག་ཏུ་
དགའ་སྟོན་བྱེད་ལ་འཇུག་པའི་ཚང་བང་འདྲ། ། ལ་ལར་མི་མགོའི་ཐོད་པའི་
གསེབ་ནས་ཁྲག་དང་ཆུ་སེར་འཛག་པ་ཡི། ། ཁུ་བ་མི་སྡུག་དག་ལ་སྲེད་པའི་ཤ་
ཟའི་ཚོགས་ཀྱིས་ཁྱབ། ལ་ལ་ཅིལ་ཅིལ་ཟེར་བའི་རོ་བསྲེགས་མེ་ཡིས་བསྐོར་བ་
དང༌། ། མི་རོའི་ཁོང་ནས་རྒྱུ་ལོང་ཕུང་པོ་གཏོར་བས་ཁྱབ་པར་གྱུར། ། སྐྱོ་
བས་བརླན་པའི་སེམས་ཀྱིས་ནི། ། དེར་ན་བུད་མེད་དེར་བརྟགས་ནས། །
འཚོ་བའི་འཇིག་རྟེན་རྒྱུ་མི་རྒྱུའི། ། ངོ་བོ་ཉིད་ནི་སེམས་པར་གྱུར། ། སྐྲ་ཡི་
སྙིང་ནི་རྡུལ་གྱིས་རྩུབ་ཤིང་དམར། ། མིག་སྦུགས་བྱ་ཡི་མཆུ་དང་སྡེར་མོས་
བྲུས། ། གསང་གནས་འགྱུར་ཞིང་མི་སྡུག་རྣག་བཅས་པར། ། བོར་བའི་བུད་

མེད་ལུས་དེར་རབ་ཏུ་བལྟས། ། དམ་པའི་སྤྱོད་པ་ཐང་ཅིག་ཉེར་གཡོས་
ཤིང༌། ། ཨུཏྤལ་འདབ་ལྟར་དཀྱུས་རིང་མིག་གིས་ནི། ། རོ་ཡི་གཟེབ་དེ་མངོན་
པར་བལྟས་ནས་ཀྱང་། ། ཚིག་མང་རྣམ་པ་དུ་མ་སྨྲས་པར་གྱུར། ། འདི་ཉིད་
རྡོ་ཐལ་བྱུགས་པས་དགའ་བའི་གནས་ཁང་ནི། ། ཟླ་ཟེར་གསལ་བས་སྤྲས་པར་
བྱས་པ་རུ། ། སྡུག་པའི་ཕང་བར་བརྟེན་ཅིང་གནས་པ་ལས། ། ད་ནི་ས་ཡི་
དཀྱིལ་འཁོར་གཞི་ལ་ཉལ། ། སྡུག་པའི་ལག་པའི་གསེར་དུ་ཉལ་བ་ན། །
འབྲུག་སྒྲ་སྒྲོགས་པ་ཡིས་ནི་ཁྱོད་སྐྲག་ན། ། མེར་བཅས་ལྟས་ངན་ཅེ་སྤྱང་སྒྲ་
ཡིས་ནི། ། དཀའ་ཐུབ་མ་ཁྱོད་ཅི་ཕྱིར་འདིར་མི་འཇིགས། ། འདི་ཉིད་རང་གི་
ཁྱིམ་འཁོར་ཟླ་ཟེར་ཏེ། ། རོ་སྨད་ལྕི་བའི་ཁུར་གྱིས་དལ་འགྲོ་ལ། ། རོལ་ཅིང་
རྒོད་ལ་སྒེག་པར་རྣམ་ལྟ་བ། ། བརྩེ་མེད་བྱ་རྣམས་ད་ལྟར་ཟ་བར་བྱེད། །
འགྲོ་བ་དེ་དག་ངན་ཅིང་མི་བརྟན་ཏེ། ། སྙིང་རྗེ་མེད་པའི་སྡུག་དེས་ཅི་ཡི་
ཕྱིར། ། མི་རོ་བརྒྱ་ཡིས་ཁྱབ་པར་གྱུར་པ་ཡི། །དུར་ཁྲོད་འདི་རུ་ཁྱོད་ནི་བོར་
བར་གྱུར། ། རང་མི་རྩ་ལག་མཛའ་བཤེས་སྡུག་པ་དང༌། ། པདྨ་བུང་བ་
བཞིན་དུ་གནས་པ་ལས། ། ཅི་ཕྱིར་མཚན་མོ་རྒྱུ་བས་འཇིགས་ཀྱང་ནི། ། ཉོན་
མོངས་དེང་འདིར་དུར་ཁྲོད་དག་ཏུ་དགའ། ། སྔོན་ནི་མཛེས་ཤིང་སྣུམ་ལ་
དཀྱུས་རིང་འཇམ་པའི་མིག་གིས་བལྟ་བ་ན། ། ཆགས་ཅན་རྣམས་ཀྱི་མིག་
འབྲས་མཐའ་དམར་འགྱུར་ཞིང་མི་རྣམས་ཉམས་བྱེད་པའི། ། འདོད་ལྷའི་རི་
དྭགས་རྒྱུར་གྱུར་བུད་མེད་དེ་ཉིད་དང་ནི་བྱ་རྣམས་ཀྱིས། མིག་ཕྱུང་སྡུག་
བསྔལ་བྱས་པས་ཆགས་དང་བཅས་རྣམས་ཤིན་ཏུ་འཇིགས་པར་བྱེད། ། མི་
གཙང་སྣ་ཚོགས་ཁོང་ནས་མི་མངོན་སྲེག་ཤིང་གི ། ལུས་ལ་བདག་གིར་ཆགས་
པས་ལོང་བའི་མིག་བསླུས་ཞེས། ། བུད་མེད་མཆོག་འདི་འདོད་ཆགས་ལྡན་པ་
རྣམས་ལ་ནི། ། བརྐམ་པའི་བྱ་ཡིས་མཆུ་བཏོགས་གདོང༌ གིས་ཉེ་བར་
དགོད། ། པི་ཝང་གླིང་བུའི་སྒྲ་རྣམས་དང་ནི་སྙན་པའི་གླུར་བཅས་པས། །

མཆོག་ཏུ་སྡུག་པའི་པང་ན་བག་ཕེབས་བདེ་བར་གཉིད་ལོག་པའི། ། བུད་མེད་
དེ་ནི་ཅེ་སྤྱང་སྐད་འབྱིན་མུ་ཅོར་སྨྲ་བཅས་ཤིང༌། ། ས་རྡུལ་གྱིས་ཁྱབ་རྩུབ་པའི་
དུར་ཁྲོད་འདིར་དེ་ཉལ་བར་འགྱུར། ། གང་དུ་རྣམ་པར་བརྟགས་ཀྱང་སྐྲ་ཡི་རྩེ་
མོ་ཙམ་གྱིས་ནི། ། གཙང་བ་མི་གཙང་ཚོགས་ཀྱི་ཚང་འདིར་མི་སྣང་ན། །
ཕུང་ཁྲོལ་ཆོས་ཅན་ནད་མང་འདོད་པ་ཐ་ཆད་ལ། ། རང་བཞིན་ངན་རྣམས་
ས་ཅི་
ཕྱིར་དེ་ནི་ཆགས་པར་འགྱུར། ། བུ་མོ་འགྲོ་བ་ཀུན་གྱིས་ཚུལ་ཡང་འདི་འདྲ་
བ། ། རྨི་ལམ་མིག་འཕྲུལ་ཆུ་ཟླ་ལྟ་བུར་རང་བཞིན་གྱིས། ། གཡོ་བ་རྟོགས་ལ་
ཇི་སྲིད་སྲོག་འདི་ལྷག་མ་དང་། ། བཅས་ཤིང་ལུས་གཞོན་གྱུར་ཚེ་ཆགས་དང་
ཉེར་བྲལ་བྱོས། །གཤིན་རྗེའི་ཆུ་སྲིན་དགའ་བའི་ཁར་ནི་ཆུད་གྱུར་ཅིང་། །
སྐྲ་དཀར་ཚོགས་ཀྱིས་སྤྱི་ནས་ངེས་པར་གཟུངས་ནས་ནི། ། སྲོག་མཐར་གྱུར་
པའི་གནོད་པའི་ཚེར་མའི་གནས་ཕུག་ལ། ། མཆི་མས་མིག་ཁེབས་གྱུར་ཚེ་དགེ་
བ་ཇི་ལྟར་བྱ། ། འཇིག་རྟེན་ཕ་རོལ་མི་བཟད་མུན་ནག་གཡང་ཆེན་དུ། །
ལྟུང་ཞིང་ལུས་ཕྱིར་འགྱུར་ཚེ་དགེ་བ་འདོད་གྱུར་ཀྱང་། ། དུག་ཅན་སྦྲུལ་ཁ་
དོག་པའི་ནང་དུ་ཆུད་གྱུར་པ། ། སྦལ་པ་ང་རོ་འདོན་དང་མཚུངས་ཞེས་མཁས་
རྣམས་སྨྲ། ། ཅི་ཕྱིར་ཚིག་རྩུབ་ཕྲ་མ་མ་འབྲེལ་སྤྱི་བརྟོལ་སྨྲ་བ་དང་། ། སྙན་
ཚིག་བཅོས་མས་འཇིག་རྟེན་བསླུས་པར་གྱུར་ནས་དེ་རིང་ནི། ། མི་སྨྲ་གནས་
ཞེས་སྤྱོད་པ་ལྟ་བུས་མདུན་སོའི་ཕྲག་ནས་ནི། ། བྱ་རྣམས་ཚམ་ཚོམ་མེད་པར་
མཆུ་ཡི་སྐམ་པས་ལྕེ་འབྱིན་འགྱུར། ། ཆགས་པས་ལྗོངས་ཤིང་ལོག་པའི་ཡུལ་
གོམས་ཡོན་པོའི་བསམ་པ་ཅན། ། བྱིས་པ་གང་གིས་མིག་གིས་ཡུལ་མཐོང་
བརྟན་པ་རྣམ་འཇིགས་པའི། ། མཛེས་པའི་རོ་སྨད་དེ་ནི་དེ་རིང་འཇིགས་དང་
བྲལ་བ་ཡི། ། མི་བཟད་བྱ་རྒོད་མཆུ་དང་སྡེར་མོས་འཇོག་ཅིང་ཚུལ་དུ་འགྲོ།
གང་དག་རང་གི་ཁང་པ་ས་གཞི་མེ་ཏོག་སིལ་མས་གཏོར་བ་ཡིས། ། རྩིག་པའི་
རི་མོ་ཡོངས་གྱུར་བཞིན་དང་ཟུར་གྱི་ལྟ་བྱེད་ཅིང༌། ། སྡུག་པའི་ལག་པའི་

པདྨར་བརྟེན་ཅིང་དལ་གྱིས་འགྲོ་བ་ཡི། ། བུད་མེད་དེ་ཡི་རྐང་པ་དེ་ནི་ཝ་དག་
ཟ་བར་འགྱུར། ། འདི་ལྟར་ལྷན་ཅིག་སྐྱེས་པའི་མི་སྡུག་མི་གཙང་འདམ་རྫབ་
དང་།
། དྲེགས་པས་མྱོས་ཤིང་སེམས་ལྷུང་གྱུར་པས་སྡུག་བསྔལ་ཉོན་མོངས་
པའི། ། ལུས་ལ་ཁྱེད་ཀྱིས་འདི་ནི་རང་བཞིན་མ་ཤིར་བལྟས་ནས་ནི། ། འཚོ་
བའི་འཇིག་རྟེན་གློག་ལྟར་རབ་ཏུ་འཇིག་ལ་ཡིད་འབྱུང་གིས། ། ཡང་དག་ཇི་
བཞིན་ཐུགས་ཆུད་ཆོས་ཀྱི་རྒྱལ་པོས་སེམས་ཅན་རྣམས། ། ཉོན་མོངས་རྨ་ནང་
རྒྱུན་མི་འཆད་པར་འཛག་པས་གདུངས་པ་ལ། ། རང་བཞིན་བསིལ་བའི་ཆོས་
གསུང་ཆུ་ཡི་བུམ་པས་ཚིམ་མཛད་པ། ། སྨན་པ
ད་པའི་མཆོག་གྱུར་སྟོན་པ་དེ་ལ་
རྟག་ཏུ་ཕྱག་འཚལ་ལོ། ། ཤེས་པར་དཀའ་ཞིང་གཡོན་ཅན་མ་ཞི་ལས་དང་ཉོན་
མོངས་ལྡན། ། རྣམ་པར་འགྱུར་ལ་མ་ཞི་སྐྱེ་བར་བཤད་པ་གང་ཡིན་པས། །
རྨོངས་པ་ཤིང་རྟའི་འཕང་ལོ་བཞིན་དུ་དབང་མེད་འཁོར་ལོར་ནི། ། འཇིག་
རྟེན་མི་བཟད་འཕོངས་པའི་རྡོ་རྗེས་ལུས་ནི་ངེས་འཇོམས་འགྱུར། ། གཞོན་
ནུའི་ཚེ་ན་མ་ཡིན་ལེན་བུར་ལྡན་པའི་སྒྲ་བྱས་ཤིང་། ། གང་ལ་ལང་ཚོ་མཛེས་
པའི་ནོར་བུའི་ཕྲེང་བ་མཆོག་བཅིངས་དང་། ། བྲམ་ཟེས་མེ་ཏོག་བཅས་པའི་ཞི་
བའི་ཆུ་ཐིགས་ཀྱིས་གཏོར་བའི། ། བུད་མེད་མགོ་ལ་མི་བཟོད་ཁྲ་རྣམས་འཐོག་
པ་ཉོན་མོངས་སོ། ། གང༌ ཞིག་བག་མའི་དུས་སུ་མེ་ཏོག་བཟང་བསྒོས་
ཤིང༌། ། མི་ཡི་ལག་པས་དགེ་མཚན་བཀྲ་ཤིས་བྱས་གྱུར་པའི། ། སྐྲ་དེ་དེ་རིང་
རབ་དྲག་རླུང་གིས་བསྐྱོད་ནས་ནི། ། དུར་ཁྲོད་དག་གི་ཤིང་ལ་རྔ་ཡབ་ཡིད་དུ་
འགྱུར། ། རང་བཞིན་སྒྲིན་པར་ལྟ་དང་ཟུར་གྱིས་བལྟས་གང་སོང་། ། སྒེག་
པའི་གོམ་སྟོབས་ནིང་ནི་དྲེགས་མྱོས་གང་དུ་སོང་། ། དགའ་བས་སྟེག་ཅིང་གླུ་
དང་རྒོད་པ་གང་དུ་སོང་། །ཨེ་མ་སྒྱུ་མའི་གསང་བའི་རབ་བཀོད་ངོ་མཚར་
ཆེ། ། རྒོད་ཅིང་དལ་གྱིས་རྣམ་གཡོའི་རྣ་རྒྱན་འོད་ཀྱིས་མཁུར་བ་དམར་པོ་
དང་། ། གང་དུ་སོག་དང་མཉམ་པའི་མཛེས་པའི་རི་མོ་འབད་དེ་བྲིས་པ་

དང༌། ། པདྨ་གཞོན་ནུའི་སྙིང་པོ་ལྟ་བུར་འཇམ་པའི་མཁུར་ཚོས་གང་ཡིན་
དེར། ། བྱ་རྣམས་དཔྲལ་བར་གནས་ཤིང་ཁྲག་གིས་སྦགས་པའི་མཆུ་ཡིས་
འཚོག་པར་བྱེད། འོད་ཅན་མུ་ཏིག་ཕྲེང་བའི་སྦུ་བ་དཀར་ཞིང་སྤུ་ཡི་ཆུ་བལ་
ཅན། །ནུ་མ་རྒྱས་པའི་དུར་པ་ཟུང་ལྡན་བྲང་གི་རྫོང་མཆོག་ཡངས་པ་དག །
གཡོ་བའི་གོས་ལྷུར་བྱས་པས་འཕོངས་པའི་མིག་ནི་གང་དུ་ཆགས་འགྱུར་བ། །
དེར་ནི་རྣམ་པར་བརྣགས་པས་སྦྱང་བུའི་ཚོགས་རྣམས་འཕུངས་པར་
འགྱུར། ། སྔོན་ནི་ཙནྡ་ཆུ་ཐིགས་ཕྲེང་ཐོར་ཏ་ལའི་ལོ་མ་རླུང་ཡབ་དང༌། །
མངག་གཞུག་རྣམས་ཀྱིས་བཟང་མོའི་གདུ་བུ་སྒྲ་ལྡན་པ་དག་གཡོག་བྱེད་
ཅིང༌། ། ཁང་བཟང་ཟླ་ཟེར་གྱིས་སྤྲས་དཀར་བར་མཛེས་པའི་སྔས་ལ་བརྟེན་
གྱུར་པ། ། དེ་ནི་དེང་འདིར་ཁཱ་ཡི་སྒྲོ་གཤོག་རྩུབ་པས་བསྐྱོདདད་ཅིང་། །
གསེབ་ནང་དག་ཏུ་རྣམས་སྤྱད་ནས། ། ལུས་ཀྱི་ཤིང་ནི་སྤངས་ནས་ནི། །
སེམས་ཀྱི་སྤྲེའུ་དེ་གར་སོང་། ། གང་གིས་བྱེད་པ་མེད་འདི་ཡང་། ། བྱེད་པ་ལྟ་
བུར་སྟོན་བྱེད་པ། ། བདག་མེད་རོ་འདི་སྤངས་ནས་སུ། ། སེམས་ཀྱི་བཞད་
གད་མཁན་གར་སོང༌། ། གང་ཞིག་རྨོངས་པས་བློ་ལྡོངས་པས། ། ནང་ན་
བདག་ཏུ་འདོགས་གྱུར་ཅིང་། ། མུ་སྟེགས་ཅན་རྣམས་རྨོངས་བྱེད་པའི། །
རྣམ་ཤེས་སྲིན་བུ་དེ་གར་སོང་། ། གང་གི་ཡུན་རིངས་རྣམ་རྨོངས་ཀྱང་། །
ཡང་དག་པར་ནི་མི་གནས་པ། ། སྣ་ཚོགས་སེམས་ཀྱི་སྒྱུ་མ་མཁན། ། འགྲོ་བ་
འདི་ལས་གང་དུ་སོང་། ། གང་གིས་འགྲོ་བ་སེར་སྐྱ་སོགས། ། དཀའ་ཐུབ་
པས་ཀྱང་མི་ཤེས་པ། ། ནམ་མཁའི་ཡུལ་གྱི་སྤྱོད་ཡུལ་ཅན། ། སེམས་ཀྱི་རིག་
འཛིན་དེ་གར་སོང་། ། གཡོ་དང་མི་གཡོ་སྒོ་དགུ་པོ། ། མི་གཙང་འདིར་ནི་
སྤྱོད་སྤྱོད་པ། ། དེ་ནི་ལུས་ཀྱི་གསེབ་འདི་ལས། ། སེམས་ཀྱི་བྱ་དེ་གང་དུ་
སོང༌། ། མི་ཟད་ཡུལ་ལས་སྡུག་བསྔལ་འབབ་པའི་ལན་ཚ་ཆེན་པོས་རབ་ཏུ་
ཁེངས་གྱུར་པའི། ། སྲིད་པའི་རྒྱུ་མཚོ་ཉོན་མོངས་སྦྲུལ་དང་ཉེར་འདྲེ་གང་ཡིན་

དེར་ཆུད་ཅིང༌། ། མི་ཤེས་ཆུ་སྲིན་འཁྲུག་པའི་ཆུ་རླབས་གཡོ་བའི་ཆུ་བོར་ནུབ་
གྱུར་པ། ། སེམས་ཀྱི་མཚན་མ་སྤྱོད་པ་ལུས་འདི་སྤངས་ནས་དེ་རིང་གང་དུ་
སོང་། ། ཉེས་བྲལ་བཅོམ་ལྡན་དེ་ནི་གདུལ་བའི་ཐབས་རྣམས་གང་དག་ཡིན་
མཁྱེན་གྱི། ། མ་དུལ་གང་གི་མཐར་ནི་དམྱལ་བར་མེ་འབར་འཕྲོ་བར་གྱུར་པ་
ཡི། ། གསར་ལྟར་སེར་བའི་གསེབ་ཏུ་དབང་མེད་པར་ནི་འདོར་བྱེད་པ། །
རང་བཞིན་གཡོ་བར་བྱེད་པའི་སེམས་ཀྱི་རྟ་དེ་གང་དུ་སོང་། ། དེ་ནས་རྡོ་རྗེ་
འཛིན་པའི་འོད་ཀྱི་འཁྲིག་མ་རྒྱས་ལྗང་བ། ། བརྒྱ་བྱིན་དགའ་བས་མིག་
གདངས་དུལ་བཅས་ཉེར་སོང་སྟེ། ། བུ་མོ་རྣམས་ལ་རབ་བཞིན་སྐལ་བཟང་
ཚིག་གིས་ནི། ། རྗེས་སུ་མཐུན་ཞིང་དགེ་བས་ལེགས་སོ་ལེགས་ཞེས་སྨྲས། །
སྲིང་མོ་ན་ཚོད་གཞོན་ཞིང་འདོད་ལྷའི་གནས་གྱུར་དང་། ། རྒྱལ་རིགས་འབྱོར་
བའི་དཔལ་གྱི་བདེ་བ་སྤངས་ནས་ནི། ། སྔོན་གྱི་དྲང་སྲོང་རྣམས་ཀྱི་བཀའ་ལ་
ཞུགས་གྱུར་པ། ། དཀའ་ཐུབ་འདིས་བདག་ཡོངས་དགའ་ཁྱེད་རྣམས་ཅི་
འདོད་སྨོས། ། འདོད་པའི་དབང་ཕྱུག་ལག་མཐིལ་གནས་བཞིན་ཤེས་པར་
གྱིས། ། སུམ་ཅུ་རྩ་གསུམ་བདག་པོའི་བདེ་བའང་དེས་རྟོགས་ལ། ། ལྷ་རྒྱལ་
བརྒྱ་བྱིན་བདག་ཡིན་ཁྱེད་ཉིད་གང་འདོད་དང༌། ། སྲིང་མོ་བདག་གིས་ངེས་
པར་གང་བྱ་མྱུར་དུ་སྨྲོས། ། དེ་ནས་གཞོན་ནུ་དེ་རྣམས་ཡུལ་གྱི་བདེ་བ་འདོད་
མེད་ཅིང་། ། རང་བཞིན་གཡོ་མེད་སེམས་ཀྱིས་བརྒྱ་བྱིན་ཟུར་མིག་གིས་བལྟས་
ནས། ། རང་གི་དགེ་བ་ཡོངས་སྨིན་བརྟན་པར་གྱུར་པའི་རང་བཞིན་གྱིས། །
ཁ་ན་མ་ཐོ་མེད་གསལ་སྣ་ཚོགས་དོན་ལྡན་ཚིག་འདི་སྨྲས། ། བརྒྱ་བྱིན་བདག་
ཅག་སྐྱེ་བའི་སྡུག་བསྔལ་གྱིས་ནི་གདུངས་གྱུར་པའོ། ། སྲིད་པའི་བདེ་བ་ཟིལ་
པའི་ཁ་ཆུ་འཛག་པའི་རྒྱུན་འདྲའི་ཕྱིར། ། བཞིན་རས་མཛེས་པ་མྱ་ངན་མཆི་
མས་བྲིས་ཤིང་རྟོགས་པ་ཡི། ། གཉེན་རྣམས་སྤངས་ནས་དཀའ་ཐུབ་འདི་ལ་
རྗེས་སུ་ཞུགས་པ་མིན། ། གཞན་ཡང་འགྲོ་བ་མ་ལུས་ཚུལ་ངན་གྱིས་བཅིངས་མི་

བཟད་པ། ། འཕོངས་པ་བརྒྱ་ཕྲག་སྟོང་གིས་བཅོམ་པས་ཉེས་པར་སྐྱོ་འགྱུར་
ཞིང་། ། བཀྲེན་པ་ཉམས་ཐག་མཐོང་བས་ཉེས་ཟད་རྣམས་ཀྱི་རྗེས་འབྲངས་
ཏེ། ། རྒ་མེད་མྱ་ངན་མེད་པའི་གོ་འཕངས་ཐོབ་ཕྱིར་བརྩོན་པ་ཡིན། ། གལ་
ཏེ་འགྲོ་ལ་རྗེས་བརྩེ་ལྷག་བསམ་ངང་ཚུལ་ལྡན་གྱུར་ཅིང༌། ། ཅི་སྟེ་བརྒྱ་བྱིན་
ཁྱོད་ཀྱིས་མཆོག་ནི་ཡང་དག་སྟེར་ནུས་ན། ། འཆི་མེད་མི་འཕོགས་ཚངས་བཞི་
ཚངས་པའི་གོ་འཕངས་རྣམས་གྲོལ་ཏེ། ། སྲིད་པས་འཇིགས་པས་ཡོངས་
གདུང་ས་བདག་ཅག་རྣམས་ཀྱིས་ཐོབ་པར་མཛོད། ། ལུས་ལས་བྱུང་ཞིང་
འཛག་པའི་དྲི་མའི་སྐྱོན་གྱིས་བསྒོས་པར་གནས་པ་དང་། ། མ་ཡི་མངལ་དུ་མི་
གཙང་འདམ་གྱི་ཚོགས་ན་མང་དག་མ་སྤངས་སྤྱོད། ། བྱུང་ནས་རུས་པའི་
འཁྲུལ་འཁོར་གྱིས་ནི་མགོ་བཙིར་བརྒྱལ་ཞིང་ཉམས་ཐག་པས། ། ཉོན་མོངས་
སྡུག་བསྔལ་གཅིག་ནས་གཅིག་ཏུ་བརྒྱུད་པའི་སྐྱེ་བ་བཅད་པར་མཛོད། ། རྒྱས་
པའི་སྲིན་མོས་སྐྲ་དཀར་མཆེ་བ་དཀར་པོ་མྱུ་གུར་ལྡན་པ་ཡི། ། ཁ་གདངས་
ནས་ནི་འགྲོ་ལ་གཞུང་ལུགས་མེད་པར་ཅི་ནས་འཛིན་བྱེད་ཅིང་། ། གང་འདི་
མི་ཡི་བརྩོན་དྲན་བློ་གྲོས་དགའ་བའི་དཔལ་ནི་རབ་འཇོམས་པས། །ལྷ་ཡི་
བདག་པོ་ཁྱོད་ཀྱིས་གལ་ཏེ་ནུས་ན་དེ་ལས་བསྐྱབ་པར་མཛོད། ། དབུགས་རྒོད་
གཡོ་ཞིང་ལྟོ་བ་སྲ་ལ་ལྤགས་པ་སྐྱ་ཞིང་རྩུབ་པ་དང༌། ། ལོངས་སྤྱོད་འབར་བ་སྣ་
ཚོགས་ཐོབ་ཀྱང་སྤྱོད་པར་མི་ནུས་སྟོབས་མེད་པ། ། གང་ཞིག་ལུས་ཟིན་འཆི་
བདག་ཕོ་ཉའི་སྐྱེས་བུ་ནད་ཚོགས་རབ་འཇིགས་པ། ། ལྷ་དབང་ཁྱོད་ནི་མཆོག་
སྟེར་འདོད་ན་དེ་ལས་བདག་ཅག་སྐྱོབས། ། མིག་ནི་ཕྱིར་ཕྱོགས་གྱུར་ཅིང་མི་
གཡོ་གནས་རྣམས་གཅོད་པས་སྡུག་བསྔལ་བ། ། ཉོན་མོངས་འཁྲུལ་པས་རབ་
ཏུ་ལུས་བཅོམ་འཇིགས་པས་ཕུང་པོ་འགྱེལ་བ་དང༌། ། གཉེན་རྣམས་མཐོང་
བས་མཆི་མས་འཁུར་བ་དག་དང་མཆུ་ནི་བཀྲུས་གྱུར་པ། གང་གིས་ཟིན་ན་
རབ་ཏུ་འཇིགས་པ་འཆི་བ་དེ་ལས་བདག་ཅག་བསྲུངས། ། གང་གི་ཡིད་ཁྱབ་

གྱུར་ན་ཕྱུགས་བཞིན་འགྱུར་ཞིང་མྱ་ངན་གྱིས་ཟིན་པ། ། བྱ་དང་མི་བྱའི་རྣམ་
པ་བློ་ལ་མི་སེམས་སྨད་པའི་གནས་བསྐྱེད་པ། ། ཐ་མལ་བསིལ་བའི་རླུང་གིས་
གཡབས་ཀྱང་ལུས་ཚིམ་མི་འགྱུར་བའི། ། འདོད་ཆགས་མེ་ཆེན་དེ་ནི་མཆོག་
སྦྱིན་ཁྱེད་ཀྱིས་ངེས་པར་ཞི་བར་མཛོད། ། གང་གི་ཤུགས་ཀྱིས་མི་འགྱུར་གཡོ་
ཞིང་སོ་ཡི་སྒྲོས་གནོན་ལ། ། སྐད་ཅིག་གིས་ཀྱང་མི་བཟད་དམྱལ་བའི་འབྲས་བུ་
སྟེར་བྱེད་སྡིག་ཅན་ནི། ། ངེས་པའི་ལོ་མ་དང་ནི་ཆུ་དག་ཟ་བའི་ཐུབ་རྣམས་
ཀྱིས་ཀྱང་མ་བཏོན་པ། ། ཡིད་ཀྱི་ཡུལ་གནས་ཁྲོ་བའི་སྦྲུལ་དེ་བརྒྱ་བྱིན་ཁྱོད་
ཀྱིས་གསལ་བར་མཛོད། ། གང་གིས་མིག་ཁེབས་གྱུར་ན་བློ་གྲོས་ངན་རྣམས་ཞི་
བའི་ལམ་སྤོང་ཞིང༌། ། ལོག་ལྟའི་དུག་གིས་ཉེ་བར་སྦགས་པའི་ཡིད་ཀྱིས་ལམ་
གཞན་དག་ལ་བརྟེན། ། གང་ཞིག་རབ་རིབ་བསལ་བས་ཟག་པ་ཀུན་གྱི་རྒྱུར་ན་
རབ་གསུངས་པ། ། ལོག་ཡིད་ཁྱིམ་པ་རྨོངས་པའི་མུན་ནག་བརྒྱ་བྱིན་ཁྱོད་ཀྱིས་
སོལ། ། བརྒྱ་བྱིན་མཆོག་ནི་དེ་དག་རྣམས། ། ཁྱོད་ལ་བདག་ཅག་རྣམས་སློང་
གི ། དམ་བཅས་དོན་ལ་འགལ་བ་ནི། ། མཁས་པས་འདོད་པར་མི་བྱེད་
དོ། ། དེ་ནས་བརྒྱ་བྱིན་གྱིས་དེ་རྣམས་འདོད་པའི་ཡུལ་དག་སློང་བར་མི་བྱེད་
ཅིང༌། བལྟོས་པ་མེད་ལ་གསལ་ཞིང་མཛེས་པའི་ཚིག་གིས་རྣམ་པར་འཁྲུལ་བ་
ངོ་མཚར་དུ་གྱུར་ཅིང་ཡང་དག་པར་དད་པས་ལུས་ཀྱི་སྤུ་ཟིང་བྱེད་དེ་སྨྲས་
པ། ། མི་འབྱོར་དངོས་པོ་སློང་བར་གྱུར་པ་ནི། ། འཇིག་རྟེན་དག་ན་བྲན་
ཞིང་ཞུམ་འགྱུར་པས། ། གང་འདི་བདག་གིས་སྤྱིན་པར་ནུས་པ་ཡི། ། མཆོག་
རྣམས་སྦྱིན་གྱི་བུ་མོ་ཁྱོད་ཀྱིས་སྨྲོས། ། དེ་ནས་བུ་མོ་རྣམས་ཀྱིས་དེའི་ནང་ན་མི་
མངོན་པའི་རྒྱུས་རྣམ་པར་སྨྲ་བས་ཚིག་དེས་ཡང་དག་པར་སྐྱོ་བས་ཉེ་བར་བསྐྱེད་
པའི་ཁྲོ་བས་བརྒྱ་བྱིན་ལ་སྨྲས་པ། ། ཅི་ཕྱིར་ཉེ་པར་འདུད་པའི་ཐབས་དང་
ནི། ། བརྒྱ་བྱིན་མཛེས་མེད་དེ་དག་གང་དུ་ལྷགས། ། བདེ་བ་ཙམ་དང་མི་
མཁས་བློ་ཅན་ནམ། ། མི་སྲུན་པ་ཡི་བགྲོད་བྱ་བདག་ཅག་མིན། །འདིར་ནི་

ཕྱོགས་རྣམས་རྒྱ་ཆེར་གྲགས་པའི་ཚོགས་ལྡན་པའི། ། རྒྱལ་པོའི་རིགས་སུ་གྱུར་
པར་ཁྱོད་ཀྱིས་མི་ཤེས་སམ། ། གང་གི་ནོར་གྱི་སྙིང་པོ་ངེས་པར་བལྟས་ནས་
ནི། ། ནོར་བདག་མི་ཡང་ཇི་བཞིན་དོན་དང་ལྡན་པ་ཡི། ། རྒ་བས་གཟིར་
ཅིང་འཆི་བའི་སྡུག་བསྔལ་གྱི། ། དུབ་ཅིང་ཡིད་འབྱུང་ཞུམ་པའི་འཇིགས་
སྤངས་ཕྱིར། ། ལྷ་ཡི་མགོན་པོ་གནས་སྐབས་འདིར་ཞུགས་ཀྱིས། ། དྲེག་པས་
མ་ཡིན་བྱིན་མིན་མི་བརྟན་མིན། ། བསོད་ནམས་བྱེད་པ་རྣམས་ལ་འཚེ་བའི་
ཕྱིར། ། གང་ཕྱིར་ཁྱོད་ཀོ་བདག་ཅག་སྡུག་བསྔལ་བྱེད། ། གཉེན་དང་མཛའ་
བཤེས་འཁོར་གྱི་སྦྱོར་པ་ཡི། ། དགའ་བས་བརྒྱ་བྱིན་ཡུན་རིང་འཚོ་བར་
གྱིས། ། རང་བྱས་བོ་སྐལ་ལྡན་པའི་འབར་བ་ཡི། ། གང་ཕྱིར་ལྷ་ཡི་བདག་
པོར་ཁྱོད་གྱུར་དེས། ། གཞན་གཅེས་རྒྱུ་ཡིས་ལྷ་ཡི་རྒྱལ་པོ་ཡི། ། དམ་པའི་
ཕུན་སུམ་ཚོགས་ཐོབ་མི་འགྱུར་རོ། ། དེ་ནས་དབང་པོ་ཆེན་པོ་དེས་དེའི་ཚིག་
གསལ་ཞིང་ཚིག་གིས་དོན་སྣ་ཚོགས་སྟོན་པའི་ཚིག་རྣམས་ཀྱིས་ལུས་ཚིམ་ཞིང་
མཆོག་ཏུ་ངོ༌ མཚར་དུ་གྱུར་ལ་དད་པ་བཞིན་རབ་ཏུ་དངས་ཤིང་མཛེས་པ་
དང་། ། གཞན་ཡང་དེ་རྣམས་ཀྱི་བསམ་པ་སད་པའི་ཕྱིར་ཤིན་ཏུ་བསྟི་སྟང་
དང་བཅས་པའི་ཚིག་གིས་སྨྲས་པ། ཀྱེ་མ་མ་དང་འ་བའི་སྲིང་མོ་དག །
འཇིག་རྟེན་དཀའ་ཐུབ་ཅན་དག་ཀྱང༌། ། མགོན་དུ་བདག་གི་ལྷ་འདོད་ན། །
ཅི་ཕྱིར་འདི་ནི་མཆོག་སྟེར་བ། ། ང་ལ་ཁྱེད་རྣམས་བརྩེ་མེད་འགྱུར། ། དེ་
ནས་བུ་མོ་དེ་རྣམས་ལྷག་པར་ཡང་འཁྲུགས་ཤིང་ཁྲོ་བ་དང་བཅས་པས་བརྒྱ་བྱིན་
ལ་སྨྲས་པ། ། བདེ་སོགས་ཀྱི་ནི་བཞིན་རས་ལ། ། ཆགས་ཤིང་འཛུམ་དང་ཟུར་
མིག་གིས། ། རྣམ་ལྷའི་གནས་ནི་གཞན་ཡིན་ཞིང༌། ། སྦྱིན་བྱའི་མཆོག་ཀྱང་
གཞན་ཡིན་ནོ། ། གལ་ཏེ་བརྒྱ་བྱིན་ཁྱོད་ཀྱིས་ནི། ། མཆོག་རབ་སྟེར་བར་ནུས་
ན་ནི། །ཡུལ་རྣམས་ཀྱི་ནི་ཤ་ཟ་ནི། ། མི་སྲུན་དེ་ལས་རྒྱལ་བར་གྱིས། ། ཡང་
ན་འདོད་པ་སྤང་དཀའ་ཞིང་། ། ལོག་པའི་རྟོག་པ་འཆགས་འགྱུར་ན། ། རྒྱུན་

དེ་ཉིད་ལ་རྟག་ཏུ་མནོས། ། གལ་ཏེ་ནུས་ཡོད་འདི་འདྲར་གྱིས། ། མིག་སྟོང་
ལྡན་ཁྱོད་མི་བརྟན་པའི། །འདོད་ལ་ཡིད་ནི་ཆགས་གྱུར་པས། ། ཁྱོད་དང་
སྦྱིན་བྱ་ཐ་དད་ན། ། མཆོག་ཅེས་པ་འདི་ཇི་ལྟར་སྨྲ། ། ཇི་ལྟར་ཆུ་བོ་འཇིགས་
པ་ཡི། ། ཤུགས་ཀྱིས་བདས་པར་གྱུར་པའི་མི། ། གཞན་དག་བསྒྲལ་བར་བྱའོ་
ཞེས། ། ཡོངས་རྟོག་བྱེད་པ་རྨོངས་པའི་གནས། ། སྐྲ་རྣམས་བྲེགས་པར་གྱུར་
ནས་ནི། ། ཕྱག་དར་ཁྲོད་ཀྱིས་གོས་འཆང་ཞིང་། ། དགོན་པ་ཡུལ་དུ་འདོད་
པར་ནི། ། ནམ་ཞིག་དེ་ལྟར་འགྱུར་ཞིག་གུ་། གཉའ་ཤིང་གང་ཙམ་རྣམ་ལྟ་
ཞིང་། ། ས་ཡི་ལྷུང་བཟེད་ལག་ཐོགས་ནས། ། དཔྱས་མེད་ཁྱིམ་ནས་ཁྱིམ་དུ་
ནི། ། ནམ་ཞིག་སློང་མོ་སྤྱོད་པར་འགྱུར། ། རྙེད་དང་བཀུར་སྟི་ཆགས་མེད་
ཅིང༌། ། ཉོན་མོངས་ཚེར་མ་འདམ་རྫབ་དང་། ། སྐྱོང་བར་བྱེད་དང་གྲོང་
ཁྱེར་གྱི། ། སྦྱིན་པའི་གནས་སུ་ནམ་ཞིག་འགྱུར། ། རྩྭ་ཡི་ཆགས་ལས་ལངས་
ནས་ནི། ། བ་མོས་ལྕི་བའི་གོས་དག་དང༌། ། ཟས་སྐོམ་ངན་ངོན་ཙམ་གང་
གིས། ། ནམ་ཞིག་ལུས་ལ་ཆགས་མེད་འགྱུར། ། ཤིང་དྲུང་ནེ་ཙོ་ལྟར་ལྗང་
བའི། ། དུར་བ་འཇམ་པོའི་གོས་ཅན་དུ། ། མཐོང་ཆོས་བདེ་བའི་དགའ་སྟོན་
དང༌། ། ནམ་ཞིག་བདག་ནི་ཉེ་བར་འགྱུར། ། འདོར་པར་འགྱུར་བའི་ལུས་
སྲོག་ལ། ། ཆུ་དང་རྩྭ་ཡི་ཟིལ་བ་ལྟར། ། བལྟོས་མེད་ཡུན་རིང་གོམས་པ་
ཡིས། ། བདེ་བ་ཆེན་པོ་ནམ་ཞིག་ཐོབ། ། ནམ་ཞིག་ཆུ་ངོགས་སྨན་ལྗོངས་
སུ། ། གནས་ནས་ཆུ་རླབས་འབྱུང་འཇིག་དང་། ། འཚོ་བ་འཇིག་རྟེན་གནས་
འདྲ་བར། ། ཡང་དང་ཡང་དུ་བལྟ་བར་འགྱུར། ། ལྟ་བ་ཀུན་གྱི་མར་གྱུར་
བའི། ། འཇིག་ཚོགས་ལྟ་བ་འབྱིན་པ་དང༌། ། སྲིད་པའི་ལོངས་སྤྱོད་མི་འདོད་
པར། ། བདག་ནི་ནམ་ཞིག་འགྱུར་ཞིག་གུ། ། རྨི་ལམ་སྨིག་རྒྱུ་སྒྱུ་མ་སྤྲིན། །
དྲི་ཟའི་གྲོང་ཁྱེར་མཚུངས་པར་ནི། ། རྒྱུ་དང་མི་རྒྱུའི་འཇིག་རྟེན་དག ། ནམ་
ཞིག་རྟོགས་པར་བྱེད་པར་འགྱུར། ། མིང་པོ་འདི་ལྟར་དགའ་བ་ཡིས། ། རེ་

བའི་ཡིད་ཀྱི་རྣམ་རོལ་པས། ། ཟང་ཟིང་བཅས་ཤིང་གཡོ་བ་ཡི། ། མཆོག་དེ་
རྣམས་ཀྱིས་ཅི་ཞིག་བགྱི། ། ཀྱེ་མ་མཆོག་རབ་སྦྱིན་པར་སེམས་གཞན་ཡང་། །
ལོག་པར་རྟོག་པའི་སྐད་ཅིག་ཙམ་དགའ་ཞིང་། ། ལྷ་མགོན་འདོད་པ་ངོ་བོ་
ཉིད་ཀྱིས་གཡོ། ། གཡང་ས་ཆེན་པོར་མུན་ནག་བཅས་འདྲ་བས། ། སེམས་རྒྱུ་
ཆེ་བའི་དམ་པས་རྣམ་པར་སྤངས། ། མི་རིགས་འཚེ་བ་ཀུན་གྱི་རྒྱུར་གྱུར་
ཅིག ། འདོད་པས་མི་རྣམས་འཁྲུལ་པར་བྱེད་པས་ན། ། འདི་ནི་སྨད་བྱ་
འཇིགས་པ་ཆེན་པོ་སྟེ། ། མི་གཙང་བསྐོས་པའི་སྦྲུལ་ནག་དག་དང་
མཚུངས། ། གང་འདི་ཐོག་མཐའ་མེད་ནས་འགྲོ་བ་དང༌། ། འགྲོ་བར་འགྱུར་
དང་གནས་པའི་སེམས་ཅན་ལུས། ། དེ་ནི་གསོད་འཇོམས་བསྟེན་དང་
མཚུངས་པས་ནི། ། སྡིག་པའི་གཞིར་གྱུར་འདོད་པས་ཅི་ཞིག་བྱ། ། ལྷ་དབང་
རྒྱ་བྱིན་འདོད་པའི་ཡུལ་འདི་ནི། ། ཕྱག་དར་ཁྲོད་འདྲར་བྱེད་འདྲའི་ངོ་བོ་
བས། ། བརྫུན་པར་རྟོག་ཅིང་རྣམ་སྨིན་མི་བཟང་པའི། ། འདོད་པའི་ཡིད་
ཀྱིས་ཀྱང་ནི་སུ་ཞིག་བསྟེན། ། བཻཌཱུརྱ་ལྟར་སྔོན་ལྗང་སྐྱེ་བའི་རྩྭ་དང་ནི། ། མེ་
ཏོག་རྒྱས་པར་གྱུར་པའི་ཤིང་གི་གནས་སྤངས་ནས། ། ལྕགས་ཀྱུ་རྣོན་པོས་སྤྱི་
བོར་འཚོག་ཅིང་འདྲིད་པ་ཡང་། ། གླང་ཆེན་དབང་པོ་ཁུར་བསྐྱེད་ཡུལ་གྱིས་
བསླུས་པ་ཡིན། ། མདུང་རྩེས་ལུས་སྐྱོན་གྲོང་གི་ཁཱ་དའི་ཚོགས་རྣམས་ཀྱིས། །
གཤོག་པའི་རླུང་གིས་རབ་ཏུ་གཡོབ་པར་བྱེད་འགྱུར་ལ། ། མཛའ་བོ་རྣམས་
ཀྱང་གཡོ་བྱས་མིག་གིས་ལྟ་བྱེད་པ། ། སྐྱེས་བུ་འཇིགས་པར་འགྱུར་བའང་ཡུལ་
གྱིས་བསླུས་པ་ཡིན། ། བྱིས་པ་ལོག་རྟོག་རླུང་གིས་རབ་འབར་འདོད་པ་
ཡིས། ། རང་ཡིད་ཁང་པ་བདག་ཉིད་ཀྱིས་ནི་སྲེག་བྱེད་ན། ། རྨིག་མ་ལོ་བརྒྱ་
ལོན་པ་ཕན་ཚུན་བདར་བ་ཡིས། ། རང་ཉིད་ཀྱིས་ནི་སྲེག་པར་བྱེད་པ་ཇི་
བཞིན་ནོ། ། བརྒྱ་བྱིན་གཞན་ཡང་རྣམ་རྒྱལ་ཁང་པར་གནས་ནས་ནི། ། འོད་
འཕྲོ་ནོར་བུའི་དཔལ་གྱིས་དགའ་བ་འདི་ལས་ནི། ། མེ་ཆེན་རབ་འབར་

འཇིགས་པའི་མནར་མེད་པར་ཕྱིན་པས། ། གང་འདི་དུག་ཅན་ཡུལ་གྱིས་བདེ་
བ་བདེ་ལགས་མིན། ། མཐོ་རིས་གནས་ནས་འགྲོ་བ་ངན་པའི་ནད་འཇུག་
ཅིང༌། ། སྐད་ཅིག་གིས་ལྷུང་འཕོ་བའི་སྡུག་བསྔལ་གྱིས་གཟིར་བ། ། གང་དག་
སྡུག་བསྔལ་མྱོང་འགྱུར་ལྷ་ཡི་འཇིག་རྟེན་མངོན་དགའ་བ། ། སྔར་མྱོང་འགྱུར་
བ་དེ་ནི་དེང་བ་མྱོང་མ་ཡིན། ། གསེར་གྱི་པདྨ་ཁ་འབྱེད་དང་བ་ཉལ་བ་
དང༌། ། གང་འདིར་ལྷ་ཡི་ཁང་པར་རྫིང་བུར་གྲུ་ལ་བརྒལ་བ་དང༌། ། འདོད་
པའི་ལས་ཀྱིས་སླར་ཡང་མི་རོ་རུལ་པ་ཡིས། ། གཟིངས་པའི་ཆུ་བོ་རབ་མེད་
ནང་དུ་ལྷུང་བར་འགྱུར། ། ཡོངས་སུ་གྱུར་ན་དགའ་བྲལ་རྨི་ལམ་ལྟ་བུ་ཡི། །
ལྷ་རྣམས་བདེ་བ་དེ་ནི་བརྒྱ་བྱིན་སུ་ཞིག་འདོད། ། ཚོར་བའི་འཇིག་རྟེན་ཁྲོས་
པའི་སྦྲུལ་གྱི་ལྕེ་ལྟར་གཡོ་བ་ནི། ། ཐམས་ཅད་རྟོགས་པས་བདག་ཅག་ཐར་ལ་
གཞོལ་བར་གནས། ། སྲིད་མཚོ་ཚང་ཚིང་ནང་ན་གནས་པའི་བྱིས་པ་
རྣམས། ། འདི་བདེ་ཡིན་ཞེས་པ་དེ་ལོག་པར་བརྟགས་ཙམ་སྟེ། ། གང་འདི།
སྲིད་པ་མ་ལུས་སྡུག་བསྔལ་ཀུན་བསྐྱེད་ཅིང་། ། ཡང་དག་གསུངས་པའི་སངས་
རྒྱས་རྣམས་ཀྱིས་ངེས་པར་གསུངས། ། འཚོ་བའི་འཇིག་རྟེན་རང་བཞིན་སྡུག་
བསྔལ་མང་པོས་གཡེངས་གྱུར་ཏེ། ། གང་ཚེ་འདི་ན་བདེ་བ་མྱོང་བའང་བྱ་རོག་
བལྟ་ལྟར་མཚུངས། ། དེ་ཡང་ཕྲད་གྱུར་སྡུག་བསྔལ་དུ་མས་ཟིལ་གྱིས་གནོན་
འགྱུར་ཏེ། ། ཆུ་བོའི་ཆུ་ནི་རྒྱུ་མཚོར་ཕྱིན་པ་དག་དང་མཚུངས་པ་དང་། །
གང་ཕྱིར་བུད་མེད་ལག་པ་གེ་སར་བཅས་པའི་པདྨའི་འདབ་འདྲ་དང༌། གདུ་
བུ་ཅུང་ཟད་འཁྲོལ་བ་ཙན་དན་བསིལ་བས་བསྒོས་པར་གྱུར་པ་ཡིས། ། རེག་
ཅིང་ཟངས་ལྟར་དམར་བཅས་སོར་མོ་ཟླུམ་པས་བརྩེ་བས་འཁྱུད་པར་བྱས་པ་
དང༌། ། བསིལ་གཡབ་རླུང་གིས་རྒྱུན་འཕྲེང་གཏོར་བས་གཉིད་ལོག་ཁྱབ་པར་
གྱུར་པ་དག ། འཇག་མའི་རྩེ་མོ་གཅེར་པའི་ལམ་དུ་ཐལ་བ་དང་འདྲེས་རླུང་
དམར་ནི། ། དྲག་པོས་གཡབ་ཅིང་དུབ་ལ་ལྕི་བའི་ལུས་ཀྱིས་སླར་ཡང་ཉལ་

འགྱུར་ཏེ། ། དེ་བས་འཚོ་བའི་འཇིག་རྟེན་སྐད་ཅིག་ཐང་ཅིག་གཡོ་བར་ཤེས་
གྱིས་ལ། ། འཕོངས་པའི་འབྲས་འབྱིན་འདོད་པ་སྤོངས་ལ་ཚངས་པའི་གཞི་ལ་
བརྟེན་པར་གྱིས། ། དེ་ནས་བུ་མོ་རྣམས་ལ་མིག་སྟོང་ལྡན། ། དགའ་བས་ལུས་
ཀྱི་བ་སྤུ་ལྡང་གྱུར་ཅིང་། ། བརྩོན་པ་མངོན་དགའི་སེམས་དང་ལྷན་ཅིག་
གིས། ། སུམ་ཅུ་རྩ་གསུམ་མངོན་ཕྱོགས་སོང་བར་གྱུར། ། དེ་ནས་བུ་མོ་དེ་
རྣམས་རབ་བྱུང་ཉེར་སོན་ཞིང་། ། དེ་ཉིད་དོན་ལ་རྣམ་བརྟགས་བློ་མིག་དག་
གྱུར་པས། ། དྲེགས་པའི་ཆུ་རླབས་གཡོ་ཞིང་འཇིགས་པར་བྱེད་པ་ཡི། །སྡུག་
བསྔལ་མཚོ་ཆེན་མཐའ་མེད་འཁོར་བ་བརྒལ་བར་འགྱུར། ། འགྲོ་བ་མ་རིག་
ལྡོངས་པ་ཀུན་གྱི་མིག་གཅིག་པུ། ། རང་བཞིན་འགྲོ་དོན་རྣམ་བྱེད་ངེས་པའི་
བདག་ཉིད་ཀྱི། ། ཐུབ་པས་སེམས་ཅན་རྣམས་ལ་ཚུལ་འདི་གསུངས་པས་
ན། ། སེམས་ཅན་རྣམས་ཀྱི་སྲིད་པའི་ཚེར་མ་ཟད་པར་ཤོག ། གཞོན་ནུ་མ་
བདུན་གྱི་རྟོགས་པ་བརྗོད་པ། ། སློབ་དཔོན་ཆེན་པོ་གསང་བས་སྦྱིན་གྱིས་
མཛད་པ་རྫོགས་སོ། ། ། །

ཡོན་ཏན་བདུན་ཡོངས་སུ་བརྗོད་པའི་གཏམ།
རྒྱ་གར་སྐད་དུ། སཔྟ་གུ་ཎ་པ་རི་བརྞ་ནཱ་ཀ་ཐཱ། བོད་སྐད་དུ། ཡོན་
ཏན་བདུན་ཡོངས་སུ་བརྗོད་པའི་གཏམ། ། འཇམ་དཔལ་གཞོན་ནུར་གྱུར་པ་
ལ་ཕྱག་འཚལ་ལོ། ། ལས་ནི་དུ་མ་ལ་བརྟེན་པའི། ། སྣ་ཚོགས་ཡོན་ཏན་
འདོད་པ་ཡིས། ། འབད་བྱ་ས་བོན་མེད་པར་ནི། ། མྱུ་གུ་སྐྱེ་བ་ཡོད་མ་
ཡིན། ། ཉེས་མེད་ཡོན་ཏན་བསྡུ་བ་ནི། ། སྣ་ཚོགས་པ་དག་རྣམ་བྱ་སྟེ། །
ཉེས་པ་དག་ནི་གཅིག་པུ་ཡིས། ། ཡོན་ཏན་མང་པོ་འཇོམས་པར་བྱེད། ། ཚེ་
རིང་དེ་བཞིན་ནད་མེད་དང༌། ། གཟུགས་དང་སྐལ་བ་བཟང་དང་རིགས། །
ནོར་དང་ཤེས་རབ་དག་དང༌ བདུན། ། ཡོན་ཏན་མདོ་སྡེ་དག་ལས་
གསུངས། ། དེ་ལས་ཟློག་པ་ཉེས་པ་ཡིན། ། དེ་དག་རེ་རེས་ཇི་ལྟར་ནི། །
ཡོན་ཏན་ཐམས་ཅད་འཇོམས་འགྱུར་པ། ། དེ་ལྟར་ད་ནི་བཤད་པར་བྱ། །
ནད་མེད་གཟུགས་དང་སྐལ་བ་བཟང་། ། རིགས་ནོར་ཤེས་རབ་ཕུན་སུམ་
ཚོགས། ། ཚེ་རིང་བ་ནི་མེད་གྱུར་ན། ། བསད་པར་ཕྱིན་པའི་རྒྱུན་དང་
འདྲ། ། ཚེ་དང་གཟུགས་སོགས་ཡོན་ཏན་ནི། ། འདི་དག་ནད་མེད་མི་ལྡན་
ན། ། དོན་མེད་པར་ནི་ཉམས་འགྱུར་ཏེ། ། མ་ནིང་བུད་མེད་མཆོག་ཡོད་
མཚུངས། ། ཡོན་ཏན་ལྡན་པ་མཐོང་ན་ཡང་། ། གཟུགས་ངན་སྐྱོ་བ་སྐྱེ་འགྱུར་
ཏེ། ། ཡོན་ཏན་ཕུན་ཚོགས་རྒྱས་པར་ནི། ། རྒྱལ་པོའི་བཙུན་མོ་མཐོང་དང་
མཚུངས། ། སྔར་བཤད་ཡོན་ཏན་ཕུན་སུམ་ཚོགས། ། སྐལ་པ་ངན་པས་

མདངས་ཕྲོགས་པ། ། ལྡན་པའི་གནས་སུ་གྱུར་པའི་ཕྱིར། ། དྲང་སྲོང་བྲན་
དང་མཚུངས་པར་འདོད། ། ཡོན་ཏན་དཔལ་ལྡན་དྲི་མ་མེད། ། རིགས་ངན་
ལ་བརྟེན་མྱ་ངན་གཞི། ། བྲམ་ཟེའི་ཆུང་མ་ཡོན་ཏན་ཅན། ། རིགས་ངན་ལག་
ན་གནས་དང་མཚུངས། ། ཚེ་དང་ནད་མེད་ལ་སོགས་པ། ། སྔར་བཤད་ཡོན་
ཏན་འདི་དག་ནི། ། དབུལ་པོ་ལ་གནས་བཀུར་འོས་མིན། ། དུར་ཁྲོད་གནས་
ཀྱི་མི་དང་མཚུངས། ། ཡོན་ཏན་ཇི་སྐད་བཤད་ཕུན་ཚོགས། ། གླེན་པ་བདག་
ཉིད་བརླག་དོན་འགྱུར། ། འོད་མ་སྨྱུག་མ་ཆུ་ཤིང་གི ། འབྲས་བུ་ཕུན་ཚོགས་
ལྟ་བུ་ཡིན། ། དེ་ལྟར་ཇི་སྐད་བཤད་ཡོན་ཏན། ། ཡན་ལག་རེ་རེ་མ་ཚང་
ཉམས། ། ཡི་གེ་གཅིག་ནི་མ་ཚང་བའི། ། རིག་པ་འབྲས་བུ་མེད་འགྱུར་
མཚུངས། ། ཡོན་ཏན་ཡོངས་རྫོགས་མཛེས་པ་ནི། ། ཡི་གེ་ཚང་བའི་རིགས་པ་
འདྲ། ། སྦྱོར་བ་གྲུབ་ལས་འབྲས་བུ་འཐོབ། ། མ་ཚང་མེད་པ་འབྱུང་བར་
འགྱུར། ། དེ་བས་ལེགས་མཛེས་རྫོགས་པ་ཡི། ། ཡོན་ཏན་ལ་ནི་འབད་པར་
གྱིས། ། འདི་དག་རྒྱུ་ནི་གང་ཡིན་པ། ། མདོ་བཤད་ང་ལས་རྟོགས་པར་
གྱིས། །གསོད་སར་ཆུད་པར་ལེགས་བཏང་དང་། ། དེ་བཞིན་སྲོག་གིས་ཕན་
བཏགས་ཤིང་། ། སྲོག་ཆགས་འཚེ་བ་ལས་ལྡོག་པས། ། ཚེ་རིང་པ་ནི་ཐོབ་
པར་འགྱུར། ། ནད་པའི་བསྙེན་བཀུར་བྱས་སྨན་པ། ། སྨན་ནི་རབ་ཏུ་བྱིན་པ་
དང་། ། སྲོག་ཆགས་བོང་བ་དབྱིག་སོགས་ཀྱིས། ། འཚེ་བ་མེད་ལས་ནད་མེད་
མིན། ཁྲོ་བ་མེད་ལ་བརྟེན་པ་དང་། ། རྒྱན་བྱིན་པ་ཡིས་གཟུགས་བཟང་
ཉིད། ། ཕྲག་དོག་མེད་པའི་འབྲས་བུ་ཉིད། ། སྐལ་པ་བཟང་པོར་ཡོངས་སུ་
བཤད། ། དམ་པ་མཆོད་ཅིང་བསྙེན་བཀུར་བྱས། ། ང༌ རྒྱལ་སྤངས་པས་
རིགས་མཐོང་འགྱུར། ། སྦྱིན་བྱེད་རྐུ་བ་ལས་ལྡོག་པས། ། ལོངས་སྤྱོད་ཕུན་

སུམ་ཚོགས་ཐོབ་འགྱུར། ། དགེ་དང་སྡིག་པ་གང་ཡིན་ཞེས། ། ཡང་དག་འདྲི་
ལ་བརྩོན་པ་དང་། ། ཆོས་ཀྱི་བསྟན་བཅོས་བྱིན་པ་ཡིས། ། བློ་གྲོས་རྒྱ་ཆེན་
ཐོབ་པར་འགྱུར། ། ཡོན་ཏན་བདུན་ཡོངས་སུ་བརྗོད་པའི་གཏམ། ། སློབ་
དཔོན་དབྱིག་གཉེན་གྱིས་མཛད་པ་རྫོགས་སོ།
རྒྱ་གར་གྱི་མཁན་པོ་པཎྜི་ཏ་གངྒཱ་དྷ་ར་དང་། ཞུ་ཆེན་གྱི་ལོ་ཙཱ་བ་དགེ་
སློང་རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

ཚུལ་ཁྲིམས་ཀྱི་གཏམ། 
རྒྱ་གར་སྐད་དུ། ། ཤི་ལ་པ་རི་ཀཱ་ཐཱ། བོད་སྐད་དུ། ཚུལ་ཁྲིམས་ཀྱི་
གཏམ། དཀོན་མཆོག་གསུམ་ལ་ཕྱག་འཚལ་ལོ། ། རྒྱ་མཚོ་དང་ནི་གླང་རྗེས་
ཀྱི། ། ཁྱད་པར་དག་ནི་གང་ཡིན་པ། ། སྦྱིན་པ་དང་ནི་ཚུལ་ཁྲིམས་ཀྱི། །
ཁྱད་པར་དག་ནི་དེ་ཡིན་ནོ། ། གང་ཞིག་དད་པའི་སེམས་ཀྱིས་ནི།
བརྒྱར་སྦྱིན་པ་བྱིན་པ་པས། ། གང་ཞིག་ཉིན་གཅིག་ཚུལ་ཁྲིམས་ནི། ། བསྲུང་
བ་དེ་ལས་ཁྱད་པར་འཕགས། ། སྦྱིན་པ་བཤན་པ་རྣམས་དང་ནི། ། རིགས་
ངན་དག་ཀྱང་སྦྱིན་པར་བྱེད། ། གང་ཡང་རུང་བས་ཚུལ་ཁྲིམས་ནི། ། ཡོངས་
སུ་བསྲུང་བར་མི་ནུས་སོ། ། སྦྱིན་པ་རབ་ཏུ་འབྱོར་གྱུར་ཀྱང་། ། དེ་ནི་སྦྱིན་
བདག་ཆེན་པོ་མིན། ། ཚུལ་ཁྲིམས་རྣམ་པར་དག་པ་ཡིས། ། སྦྱིན་བདག་ཆེན་
པོ་ཡིན་པར་བཤད། ། མགོ་བྲེགས་པའམ་གཙུག་བུད་ལྡན་པར་རྒྱུ། ། ཁྲུས་ཀྱི་
ཆུ་ཡིས་རལ་པ་ཁྱབ་པར་འཆང་། ། ཆ་ལུགས་སྣ་ཚོགས་དག་གི་སྤྱོད་གྱུར་
ཀྱང་། ། གལ་ཏེ་ཚུལ་ཁྲིམས་མེད་ན་སྒྱུ་སྤྱོད་ཡིན། ། གངྒཱ་བགྲོད་པ་ཆུ་བོ་ནཱ་
དིར་སོང་བ་འམ། ། དབྱངས་ཅན་ཆུའམ་རྫིང་བུར་སོང་བ་འམ། ། ནེ་ལེ་ཤར་
ནི་བསྟེན་པར་བྱེད་པ་ཡང་། ། གལ་ཏེ་ཚུལ་ཁྲིམས་ཀྱིས་རྒུད་ལ་དོན་མེད།
ཇི་ལྟར་ཚུལ་ཁྲིམས་བླ་མེད་ལྡན་པའི་དྲི། ། དམ་པ་མཐོ་རིས་འདི་ན་མི་ཟད་
ལྡན། ། དེ་ལྟར་ཕྲེང་བའི་དྲི་ནི་ཁྱབ་མིན་ཅིང་། ། དེ་བཞིན་བྱུག་པའི་དྲི་ཡང་
འབྱུང་མི་འགྱུར། ། འདི་ན་བདག་དགའ་གཞན་དུ་འགྲོ་བ་དེ། ། གྲགས་དང་
དགའ་ཞིང་ཀུན་གྱིས་བཀུར་པ་སྟེ། ། ཆོས་ལྡན་འབྲས་བུ་དེ་དེ་མང་པོ་
མཐོང་། ། ཚུལ་ཁྲིམས་འབྲས་བུ་དྲང་སྲོང་ཆེན་པོས་གསུངས། ། ཚུལ་ཁྲིམས་

ནད་ལས་སྨན་པའི་མཆོག་ཡིན་ཞིང༌། ། མུན་པའི་སྒྲོན་མ་ཉམ་ཐག་ལ་སྐྱབས་
དང༌། ། འཇིགས་ལ་སྲུང་དང་འཕོངས་པ་ཉེ་དུ་དང་། ། འཆི་བའི་རྒྱ་མཚོ་
མཐའ་མེད་གཟིངས་གྱུར་ཡིན། ། གང་ཞིག་འདུལ་བའི་ཚུལ་ཁྲིམས་རྣམས་
འཇིག་ཚེ། ། སྐྲག་ཞུགས་ཚུལ་ཁྲིམས་ལྡན་པ་ཡོད་མ་ཡིན། ། དེ་བས་འཇིག་
རྟེན་གཞན་མཐའ་དགའ་སེམས་ཀྱིས། ། གང་ཞིག་འགྲོ་འདོད་དེས་ནི་ཚུལ་
ཁྲིམས་སྲུངས། ། ཚུལ་ཁྲིམས་དྲི་མེད་མ་ལུས་ཇི་བཞིན་བཞག ། ཤེས་རབ་ཞི་
བས་ཡིད་ནི་ཡོངས་སྨིན་འགྱུར། ། དེ་བས་རྒ་ཤི་ནད་འཇིགས་རྣམས་ཐར་
པ། ། གང་ཞིག་ཐོབ་འདོད་དེས་ནི་ཚུལ་ཁྲིམས་སྲུངས། ། ཚུལ་ཁྲིམས་ཀྱི་
གཏམ་སློབ་དཔོན་དབྱིག་གཉེན་གྱིས་མཛད་པ་རྫོགས་སོ། །
རྒྱ་གར་གྱི་མཁན་པོ་ཛ་རན་དྷ་ན་དང༌། ཞུས་ཆེན་གྱི་ལོ་ཙཱ་བ་རིན་ཆེན་
བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། །།། 

ཚོགས་ཀྱི་གཏམ།
རྒྱ་གར་སྐད་དུ། སམ་བྷཱ་ར་པ་རི་ཀ་ཐཱ། བོད་སྐད་དུ། ཚོགས་ཀྱི་
གཏམ། ། གསུང་གི་མངའ་བདག་འཇམ་པའི་དབྱངས་ལ་ཕྱག་འཚལ་ལོ། །
བདག་གིས་དེ་རིང་བསོད་ནམས་དང༌། ། ཡེ་ཤེས་ཚོགས་ནི་གང་ཞིག་གམ། །
གཞན་ལ་ཕན་པ་གང་བྱ་ཞེས། ། བྱང་ཆུབ་སེམས་དཔས་ཡང་ཡང་བསམ། །
བསོད་ནམས་རང་བཞིན་ཡེ་ཤེས་ཆེ། ། ཚོགས་ནི་གང་གིས་རྫོགས་འགྱུར་
དང༌། ། ཇི་ལྟར་གཞན་ཕན་བྱེད་འགྱུར་བ། ། དེ་ནི་ལེགས་པར་བཤད་པར་
བྱ། ། གང་གིས་ལུས་དང་སྲོག་དག་ནི། ། སེམས་ཅན་ཀུན་ལ་བཏང་བར་
བྱ། ། ལུས་ཅན་ཀུན་ལ་བྱམས་པ་དང་། ། སྙིང་རྗེ་ཉིད་ཀྱིས་ཁྱབ་པར་བྱ། །
སྡིག་པ་ཀུན་གྱི་རྣམ་སྨིན་ནི། ། རང་གི་རྒྱུད་ལ་མངོན་འདོད་ཅིང༌། ། བསོད་
ནམས་ཀུན་ལ་ཡི་རང་དང༌། ། སངས་རྒྱས་བདག་ཉིད་ཆེ་ལ་བསམ། ། དེ་
ལྟར་ཡང་དང་ཡང་བྱ་བ། ། འདི་ནི་ཆོ་ག་གཞན་ཡིན་ནོ། ། བྱང་ཆུབ་སེམས་
ནི་སྔོན་འགྲོ་བས། ། རྩོམ་པ་ཀུན་ཀྱང་བྱ་བ་ཡིན། ། དེ་ལྟ་བུ་ཡི་ཐབས་དེ་
ཡིས། ། རྩོམ་པའི་ངལ་བ་མེད་པར་ཡང་། ། བསོད་ནམས་ཡེ་ཤེས་ཚད་མེད་
པ། ། ཡང་དང་ཡང་དུ་སོགས་པར་འགྱུར། ། སེམས་ཅན་རྣམས་ཀྱི་ལོངས་
སྤྱོད་དང༌། ། ཡོངས་སུ་བསྐྱབ་པའི་ཕྱིར་དང་ནི། ། རང་གི་ལུས་དང་སྲོག་
ཉིད་ནི། ། ཡིད་ཀྱིས་རྗེས་བཞིན་བཏང་བར་བྱ། ། བཀྲེས་སྐོམ་ངལ་དང་ཚ་
གྲང་དང་། ། རླུང་དང་ཆར་གྱི་གཉེན་པོ་དང་། ། མཆོག་ཐོབ་པ་ལས་བདག་
ཉིད་ནི། ། འདི་ན་བདེ་མྱོང་གང་ཡིན་དང༌། ། ཉམས་དགའ་ཁང་བཟང་

གཞིར་གནས་དང་། ། གཙང་ཞིང་ཞི་བའི་གནས་གཏོགས་དང༌། ། ལུས་
སེམས་གདུང་དང་བྲལ་བ་ཡི། བདེ་བ་ཐོབ་པ་གང་ཡིན་དང་། ། བསམ་
གཏན་བདེ་བ་ཐོབ་པ་ཡིས། ། བདེ་བའི་གནས་སྐབས་ཐོབ་གང་དང༌། །
སངས་རྒྱས་བྱང་ཆུབ་སེམས་དཔའ་དང་། ། དགྲ་བཅོམ་ཤིན་ཏུ་སྦྱངས་ཞི་
ཉིད། ། དེ་ནི་སེམས་ཅན་ཐམས་ཅད་ལ། ། བྱེ་བྲག་མེད་པར་ཉེ་བསྟབ། །
ཕལ་ཆེར་མཉམ་པར་མ་གཞག་ཚེ། ། དེ་ལྟར་བྱམས་ཉེར་བསྟེན་ལ། ། མཉམ་
པར་བཞག་ཚེ་བདག་གིས་རྟོགས། ། ། དགའ་དང་ཤིན་ཏུ་སྦྱངས་པ་དང་། ། ཇི་
ལྟར་ཉམས་སུ་མྱོང་བ་དང་། ། དེ་བཞིན་གཞན་ལ་ལྷག་མོས་བྱ། ། སྐྱེས་བུ་
འདི་ནི་སྡུག་བསྔལ་གྱི། ། ཆུ་བོར་ནུབ་དང་དེ་རྒྱུ་ཅན། ། ངན་འགྲོ་དང་ནི་
བདེ་འགྲོ་དག ། བརྩེ་ལ་འབད་པས་བརྟག་པར་བྱ། ། དེ་ལས་ཀྱང་ནི་དམྱལ་
བ་དག ། སྡུག་བསྔལ་རྣམ་པ་མང་པོ་དང་། ། དུས་རིང་རྒྱུན་མི་འཆད་པ་
ཡི། ། བཅད་གཤེགས་མེ་ཡིས་གདུངས་པ་དང་། ། འཚེད་ཅིང་གཏགས་པ་
ལས་བྱུང་བའི། ། ཤིན་ཏུ་ཉམ་ཐག་རབ་ཏུ་འཕེལ། ། ཐལ་ཆུ་ལྟ་བུར་རབ་
འཚེད་པའི། ། བསྲེག་ཅིང་ཚ་རིམས་འདྲར་ཉམ་ཐག ། དུད་འགྲོ་ཕན་ཚུན་
སྡང་དང་སྲོག ། རང་དབང་མེད་པར་བསད་སོགས་ཀྱིས། ། རྟག་ཏུ་སྡུག་
བསྔལ་གྱིས་གདུངས་པས། ། ཕལ་ཆེར་དམྱལ་བ་དག་དང་མཚུངས། ། ཡི་
དྭགས་མེ་ལྕེའི་ཕྲེང་བ་ཡིས། ། བསྐོར་ཅིང་སྐད་གསང་ཐོན་པར་སྒྲོགས། ། ལ་
ལ་ཁ་ན་མེ་འབར་གཞན། ། མགྲིན་པ་ཁབ་མིག་ལྷོ་རི་ཙམ། ། རྟག་ཏུ་བཀྲེས་
སྐོམ་ལ་སོགས་པས། ། སྲེག་ཅིང་ལུས་ནི་སྐམས་པ་དང༌། ། ཁ་ཅིག་སྐྱུགས་པ་
ཟ་བ་སྟེ། ། གཞན་དག་དེ་ཡང་རབ་རྙེད་དཀའ།། ངན་འགྲོའི་སྡུག་བསྔལ་མ་
ལུས་པ། ། མི་རྣམས་ལ་ཡང་ཡོད་པར་སྣང་། ། སྡུག་བསྔལ་གཟིར་པས་དམྱལ་
བ་མཚུངས། ། དབུལ་བས་གཤིན་རྗེའི་འཇིག་རྟེན་པ། ། འདི་ཡི་དུད་འགྲོའི་

སྡུག་བསྔལ་ཡང་། ། མཐུ་ལྡན་སྟོབས་ཀྱི་མཐུ་མེད་པ། ། རྣམ་པར་གནོན་ཅིང་
འཚེ་བ་དག ། ཆུ་བོ་ལྟ་བུ་ཉིད་ཡིན་ནོ། ། ཁ་ཅིག་དབུལ་བ་ལས་གྱུར་
དང་། ། གཞན་དག་ཆོག་མི་ཤེས་ལས་བྱུང༌། ། ཡོངས་འཚོལ་སྡུག་བསྔལ་མི་
བཟད་དང༌། ། ཐམས་ཅད་འཁུ་ཞིང་གསོད་པ་ཡིན། ། འདོད་སྤྱོད་ལྷ་ནི་གང་
ཡིན་པ། ། དེ་ལའང་བདེ་བའི་སེམས་མེད་དེ། ། འདོད་པའི་འདོད་ཆགས་
རིམས་བཏབ་པའི། ། ནང་གི་མེ་ཡིས་བསྲེགས་འགྱུར་བས། ། གང་ཞིག་
སེམས་གཡེང་གྱུར་པ་དག ། དེ་ལ་བདེ་བ་ག་ལ་ཡོད། ། གཡེངས་མེད་སེམས་
ལ་སྐད་ཅིག་ཀྱང་། ། དབང་བྱེད་པ་ནི་མ་ཡིན་པས་། ། རྣམ་གཡེངས་
དཀྲུགས་པའི་བདག་ཉིད་ཅན། ། ནམ་ཡང་ཞི་བར་མི་འགྱུར་ཏེ། ། རླུང་
བཅས་འབར་བས་ཁྱབ་པ་ཡི། ། མེ་ནི་ཤིང་དང་བཅས་དང་མཚུངས། ། ཤིན་
ཏུ་ངོམས་མེད་ཐ་མར་ནི། ། དབང་མེད་ཤིན་ཏུ་མྱ་ངན་བྱེད། ། ལྷ་དང་མི་ནི་
ལ་ལ་དག ། སྡུག་པའི་ཆགས་པ་དམ་དུ་ཤེན། ། བསོད་ནམས་སྔོན་ཆད་དེ་
དང་དེས། ། འདོད་པ་རྨོངས་པས་གདུངས་པར་འགྱུར། ། དེ་ཡང་ཉོན་
མོངས་སྣ་ཚོགས་དང༌། ། སྡིག་པའི་ལས་ནི་རྒྱུན་མི་འཆད། ། རྣམ་པར་ལྟུང་
བའི་མཐར་གནས་པས། ། བག་མེད་གྱུར་ལ་བརྩེ་བྱ་རིགས། ། ནད་སོས་ཡུན་
རིངས་མ་ལོན་པའི། ། ནད་པས་མི་འཕྲོད་ཟོས་དང་མཚུངས། ། གང་ཞིག་
གཟུགས་ཅན་གཟུགས་མེད་པ། ། སྡུག་བསྔལ་སྡུག་བསྔལ་ལས་འ འདས་
ཤིང༌། ། ཏིང་འཛིན་བདེ་བའི་བདག་ཉིད་ཅན། ། བསྐལ་པར་གཡོ་བ་མེད་
པར་གནས། ། དེ་ཡང་ཤིན་ཏུ་ངེས་གྲོལ་མིན། ། དེ་ལས་སླར་ཡང་ལྟུང་བར་
འགྱུར། ། ངན་འགྲོའི་སྡུག་བསྔལ་དབའ་ཀློང་ལས། ། འདས་པ་ལྟ་བུ་འབྱུང་
འགྱུར་བ། ། འབད་ཀྱང་ཇི་ལྟར་རིང་མོ་གནས། ། མཁའ་ལ་ལྡིང་བའི་བྱ་དང་
མཚུངས། ། བྱིས་པའི་སྟོབས་ཀྱིས་མདའ་འཕངས་ལྟར། ། དེ་ནི་ལྟུང་བའི་

མཐའ་ཅན་ཡིན། ། མར་མེ་རིང་དུ་འབར་བ་དག ། སྐད་ཅིག་རེ་རེར་འཇིག་
པ་ལྟར། ། འདུ་བྱེད་ཡོངས་འགྱུར་ཞེས་བྱ་ཡི། ། སྡུག་བསྔལ་དག་གིས་ཉེ་བར་
གཙེས། ། རྒ་ཤི་ན་བའི་ཆོས་ཅན་གྱི། ། ཉོན་མོངས་ནང༌ ན་རྒྱུ་སོགས་
ཀྱིས། ། གང་ཕྱིར་ཐམས་ཅད་གདུངས་པས་ན། ། དེ་ཕྱིར་ཤིན་ཏུ་བརྩེ་བྱ་
རིགས། ། སྲོག་ཆགས་ཀུན་གྱི་སྡིག་པ་རྣམས། ། ཐམས་ཅད་བདག་ལ་སྨིན་
པར་ནི། ། དེ་ལྟར་སྡིག་པ་ལེན་བྱེད་ཅིང༌། ། འགྲོ་བའི་འཕོངས་པས་སྡུག་
བསྔལ་བྱས། ། སངས་རྒྱས་བྱང་ཆུབ་སེམས་དཔའ་དང་། ། འཕགས་པ་དག་
དང་འགྲོ་བ་ཡི། ། དུས་ནི་ཐམས་ཅད་དག་གི་ཡང༌། ། བསོད་ནམས་ཀུན་ལ་
ཡི་རང་བྱ། ། ཚོགས་ནི་ཤིན་ཏུ་བྱ་དཀའ་དང༌། ། སངས་རྒྱས་ཆོས་ནི་བླ་མེད་
པ། ། འགྲོ་བའི་དོན་གྱི་བྱ་བ་ཉིད། ། སངས་རྒྱས་རྣམས་ཀྱི་རྗེས་སུ་
བསམ། ། མང་དུ་ཐོས་ལ་མངོན་བརྩོན་དང༌། ། ཇི་བཞིན་དོན་ནི་སེམས་པ་
དང༌། ། འགྲོ་བའི་ཤེས་པ་ཉེར་བསྡུས་པའང༌། ། རྟེན་འབྲེལ་ཡིད་ལ་བྱེད་པ་
ཡིས། །འདུ་བྱེད་ཅིམ་ལ་སྐད་ཅིག་མ། ། བྱ་བ་མེད་ལ་འཇུག་པར་བྱ། །
ཐམས་ཅད་རྟེན་འབྲེལ་ལས་བསམ་པ། ། རྟག་ཏུ་བདག་མེད་བསྒོམ་པ་ཡི། །་
ཐམས་ཅད་མཁྱེན་པའི་ཡེ་ཤེས་ཚོགས། ། དོན་དམ་པར་ནི་འཕེལ་བར་
འགྱུར། ། བྱང་ཆུབ་སེམས་ནི་ཉེར་འཕེལ་བས། ། ཚོགས་ནི་ཐམས་ཅད་
རྫོགས་པར་འགྱུར། ། དེ་ལྟར་བསོད་ནམས་ཡེ་ཤེས་ཀྱི། ། རང་བཞིན་ཆུ་བོས་
འགེངས་པ་དག ། འགྲོ་བའི་ཐར་ལམ་གཅིག་ཏུ་མཁས། ། བྱང་ཆུབ་ལག་
པའི་མཐིལ་ན་གནས། ། སྦྱིན་དང་སྙན་པར་སྨྲ་བ་དང་། ། དོན་སྤྱོད་དོན་ནི་
མཐུན་པ་ཉིད། ། དེ་ལྟར་བསྡུ་བའི་དངོས་པོ་རྣམས། ། འགྲོ་ལ་ཕན་པར་བྱེད་
པ་ཉིད། ། དེ་ནི་གང་ལ་སྦྱིན་པ་བྱིན། ། གང་ཞིག་ལ་ནི་སྙན་སྨྲའམ། ། དོན་
དཔྱོད་པ་ནི་བྱས་འགྱུར་པ། ། གང་ལ་དོན་མཐུན་བྱས་གྱུར་ཞེས། ། དེ་ལྟར་

རྟག་ཏུ་བརྩོན་པ་ཡིས། ། འགྲོ་བའི་དོན་ནི་ཅི་ནུས་བྱ། ། གཞན་ཀུན་བདག་
གིར་བྱ་བ་དང༌། ། རང་ལ་གནས་པ་གཞན་གྱིས་བྱ། ། ཚོགས་ཀྱི་གཏམ་སློབ་
དཔོན་དབྱིག་གཉེན་གྱིས་མཛད་པ་རྫོགས་སོ། །
རྒྱ་གར་གྱི་མཁན་པོ་སཾ་གཱ་དྷ་ར་དང་། ཞུས་ཆེན་གྱི་ལོ་ཙཱ་བ་དགེ་སློང་
རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། ། །།

མི་ཁོམ་པའི་གཏམ།
རྒྱ་གར་སྐད་དུ། ། ཨཊྚ་བག་ཎཱ་ཀ་ཐཱ། བོད་སྐད་དུ།
བརྒྱུད་ཀྱི་གཏམ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །
འདིར་བཅོམ་ལྡན་འདས་ཀྱིས་གསུངས་པའི་ཆོས་གུས་པར་མཉན་པར་བྱ་སྟེ་
ཕྱིས་ནི་རྗེས་སུ་རྙེད་པར་མི་འགྱུར་རོ། ། དེ་ཅིའི་ཕྱིར་ཞེ་ན། གང་གི་ཚེ་
འདིར་མི་ཁོམ་པ་བརྒྱད་ལས་གྲོལ་བའི་མི་ནི་ཤིན་ཏུ་དཀོན་ནོ། ། མི་ཁོམ་པ་
བརྒྱུད་པོ་དག་གང་ཞེ་ན་འདི་ལྟ་སྟེ། ། དམྱལ་བ་དང༌། དུད་འགྲོ་དང་།
ཡི་དྭགས་དང་།མཐའ་འཁོབ་ཏུ་སྐྱེས་པ་དང༌། ལྷ་ཚེ་རིང་པོ་པ
དབང་པོ་མ་ཚང་བ་དང་། ལོག་པར་ལྟ་བ་དང་། དེ་བཞིན་གཤེགས་པ་མི་
འབྱུང་བ་སྟེ། ། དེ་ལྟར་མི་ཁོམ་པ་བརྒྱད་པོ་འདི་དག་དང་ལྡན་ན་མི་མ་ཐོབ་
པས་གྲོལ་བའི་ཆོས་དང༌ ལྡན་པར་མི་འགྱུར་རོ། ། དེ་དག་ཇི་ལྟ་ཞེ་ན།
བརྗོད་པར་བྱ་སྟེ། དམྱལ་བ་དང༌། དུད་འགྲོ་དང༌། ། ཡི་དྭགས་དང་།
ཤ་ཟའི་ལམ་དུ་ཕལ་ཆེར་གནས་པས་འདིར་འགའ་ཞིག་མིའམ་ལྷར་འགྱུར་
གྱི། ། ཕལ་ཆེར་ནི་མི་འགྱུར་རོ། ། དགེ་བའི་རྩ་བ་ཚོགས་བསགས་པ་ནི་
དཀོན་པ་ཉིད་དེ། དེ་འགའ་ཞིག་གི་གཉའ་ཤིང་གི་བུ་གར་རུས་སྦལ་གྱི་མགྲིན་
པ་ཆུད་པ་བཞིན་ནོ། ། རིན་པོ་ཆེའི་ཚོགས་ཐམས་ཅད་ཀྱི་གླིང་དུ་གྱུར་པ། །
བཀྲ་མི་ཤིས་པའི་དྲི་མ་ཐམས་ཅད་འཁྲུད་པ། ། དམ་པའི་ཆོས་ཀྱི་མཐར་ཐུག་
པ། བསྐལ་པ་གྲངས་མེད་པར་ངེས་པར་འབྱུང་བ། ། སྣ་ཚོགས་པ་ལ་མཁས་
པར་བྱས་པས། ། སངས་རྒྱས་ཉིད་ཀྱི་གོ་འཕང་ཐོབ་ཅིང་ངེས་པར་ལེགས་པ་ནི་
ཐོབ་པ་མཆོག་ཏུ་དཀའ་འོ། ། བདག་ཉིད་ཀྱི་དགེ་བ་མདུན་དུ་སྙིང་པོར་བྱས་

ཏེ། ། མི་དགེ་བའི་ཆོས་ཞེ་སྡང་གིས་སྐྱེད་པའི་གཉེན་པོ་དགེ་བའི་ཆོས་གཙོར་
བྱའོ། ། རིའི་ཆུ་ལྟར་གཡོ་བ་དང་། རླུང་ལྟར་མི་གནས་པ་དང༌། ཀ་ཤའི་
མེ་ཏོག་ལྟར་འཐོར་ཞིང་གཡོ་བ་དང༌། སྟོན་ཀའི་སྤྲིན་དང་། གློག་དང་།
ཐོ་རངས་ཀྱི་མར་མེ་དང༌། པདྨའི་འདབ་མ་ཆུ་ཐིགས་དང་། ། དྲི་ཟའི་གྲོང་
ཁྱེར་དང་དར་ལ་བབ་པའི་སེམས་ལྟར་གཡོ་བའི་མི་རྣམས་ལ་ཡིད་བརྟན་པར་མི་
བྱའོ། ། དེ་བས་ན་འདི་ལྟར་བསྒྲུབ་པར་བྱ་སྟེ། མེའི་ནང་དུ་ཞུགས་པ་ལྟར་
བདག་ལེགས་སུ་འདོད་པས་མྱུར་དུ་ངེས་པར་སྐྱབས་སུ་འགྲོ་བར་བྱའོ། ། ཅིའི་
ཕྱིར་ཞེ་ན། འདི་ལྟར་གནས་སྐབས་ཐམས་ཅད་དུ་དགེ་བའི་བཤེས་གཉེན་དུ་
མ་རྙེད་པ་ནི་དཀོན་ནོ། ། གང་གི་ཚེ་ཡང་སོས་དང༌། ཐིག་ནག་དང་།
བསྡུས་འཇོམས་དང་། ངུ་འབོད་དང༌། ངུ་འབོད་ཆེན་པོ་དང་། ཚ་བ་
དང༌། རབ་ཏུ་ཚ་བ་དང༌། མནར་མེད་པའི་སེམས་ཅན་དམྱལ་བ་ཆེན་པོ་
འདི་རྣམས་སུ་སྐྱེས་ཤིང་འཁྲུགས་པས་སྐྱུར་ཞིང་འདོན་པ་དང༌། རྡེག་པ་དང༌།
སྲེག་པ་དང་། འཚེད་པ་དང་། འདོན་ཅིང་གཏུབ་པ་དང༌། ཟ་བ་དང༌།
གསོད་པ་དང༌། འཆིང་བ་དང༌། དུ་ཞིང་ང་རོ་འདོན་པས་སྤྲེ་ཞིང་སྡུག་
བསྔལ་སྣ་ཚོགས་ཤིང་སྡུག་བསྔལ་དུ་མར་བྱིང་སྟེ། ཆུ་བོ་རབ་མེད་དུ་ནུབ་
ཅིང་། ། ལོ་མ་རལ་གྲིའི་ནགས་ཚལ་དང་། ། ཚེར་མ་རྣོན་པོའི་ཚལ་དང་། །
སྤུ་གྲི་གཏམ་པའི་ལམ་དང༌། ། རིམ་པ་མེད་པར་འགྲོ་བ་དང་། ། ལྕགས་ཀྱི་ཐུ་
ལུམ་འབར་བ་ཟ་བ་དང་། ། ཁྲོ་ཆུ་འཐུང་བ་དང༌། ས་གཞི་འབར་བར་
འདུག་པ་དང་། མེའི་ཕྲེང་བས་ལུས་སྲེག་པ་ནི་བུད་ཤིང་རབ་ཏུ་འབར་བ་
བཞིན་ནོ། ། ཡོངས་སུ་སྒྱུར་ཞིང་འབྲོས་པ་དང༌། བརྒྱལ་བ་དང་། སྨེ་བ་
དང་། རྣམ་པར་འཇོམས་པ་དང་། ཉོན་མོངས་པས་ང་རོ་འདོན་ཅིང༌།
མྱ་ངན་བྱེད་ཅིང་ངུ་བ་དང་། རྣམ་པ་སྣ་ཚོགས་པའི་གཟུགས་དུ་མས་སྡུག་
བསྔལ་བརྒྱ་སྟོང་ཕྲག་མྱོང་ངོ༌། ། དེ་དག་གང་དུ་ཇི་ལྟར་ཞི་བར་འགྱུར་ཞེས་

ཀྱང་གསུངས་སོ། ། ཀྱི་ཧུད་ཟེར་བ་དང༌། ཨ་ཆུ་ཟེར་བ་དང༌། སྙིང་རྗེ་རྗེ་
སྐད་ཟེར་བ་དང་། རལ་གྲི་རྣོན་པོ་ཐོགས་པའི་གཤིན་རྗེ་གཏུམ་པོས་རྡེག་ཅིང་
གཏུབ་པ་དང་། མནར་མེད་པར་སྐྱེས་ནས་འབར་བའི་མེས་བསྲེགས་པ་དེ་
དག་རབ་ཏུ་སྤངས་ནས་ཆོས་ཀྱི་འདུ་ཤེས་ཇི་ལྟར་སྐྱེ་བར་འགྱུར། ། དེ་བས་ན་
གུས་པས་ཆོས་མཉན་པར་བྱ་སྟེ། ཕྱིས་རྗེས་སུ་རྙེད་པར་མི་འགྱུར་རོ་ཞེས་
བྱའོ།། ཡང་གང་དག་འདི་ལྟར་ཕན་ཚུན་ཟ་བ་དང༌། དེད་པ་དང༌། སྒྲིག་
པར་བྱེད་པ་དང་། འཇོམས་པ་དང་བཅས་ཤིང་ཟ་བ་དང་མ་ལ་འཁྲིག་པ་
སྤྱོད་པ་དང༌། འདི་ལྟ་སྟེ། སྲེ་མོ་དང་། ཀུ་ར་དང༌། རི་དྭགས་དང༌།
ཕག་དང་། རུ་རུ་དང༌། སྨི་ཤི་ཏ་དང་། གནག་དང་། སྤྲེའུ་དང་།
སྲིན་བུ་དང༌། ཕྱེ་མ་ལེབ་དང་། ཆུ་སྲིན་དང་། ། མ་ཧེ་དང༌། གླང་པོ་
དང༌། གླང་དང༌། འུག་པ་དང༌། བྱ་རོག་དང་། ཁྲུང་ཁྲུང་དང༌། བྱ་
རྒོད་དང་། ཁྱི་དང༌། ཝ་དང༌། ཅེ་སྤྱང་དང༌། རྔ་མོ་དང༌། བོང་བུ་
ལ་སོགས་པར་སྐྱེས་ནས་ཕན་འདོགས་པ་དང༌། བློ་གྲོས་དང་། ། རྟོགས་པ་
དང༌། དྲན་པ་མེད་ཅིང་བླུན་པོར་སྤྱོད་པ་དང་། བགྲོད་པར་བྱ་བ་དང་
བགྲོད་པར་མི་བྱ་བ་ལ་བལྟོས་པ་མེད་ཅིང་། དགྲ་དང་དགྲ་མ་ཡིན་པ་མི་ཤེས་
ཤིང་། སྨྲ་བ་དང་བྲལ་ཞིང་རིགས་པ་མི་བྱེད་པ། དཔལ་དང་བྲལ་བའི་ལུས་
དང་ལྡན་པ་དེ་བས་ན་དེ་དག་ལ་ཡང་ཆོས་ཀྱི་འདུ་ཤེས་ཇི་ལྟར་སྐྱེ་བར་
འགྱུར། ། མགོ་དང་མགྲིན་པ་དང་ཁ་དང་རྒྱབ་ལ་ལྕགས་ཀྱུ་དང༌། རྔ་བ་
དང་། དབྱིག་པ་དང༌། གཉའ་ཤིང་ལ་སོགས་པས་ཉེ་བར་སྡུག་བསྔལ་ཞིང་།
སྐྲག་ཅིང་འབྲོས་པ་དང་། རྣམ་པར་འཐོར་བ་དང༌། ། རྡེག་འཆོས་པ་དང་།
འགྲེད་པ་དང༌། རྣམ་པ་སྣ་ཚོགས་པའི་ངོ་བོ་དུ་མས་སྡུག་བསྔལ་བརྒྱ་ཕྲག་དུ་
མ་ཉམས་སུ་མྱོང་བ་དེ་དག་གང་དུ་ཇི་ལྟར་ཞི་བར་འགྱུར་ཞེས་གསུངས་སོ། །
དགུན་གྱི་དུས་སུ་རླུང་དྲག་པོ་དང་། བ་མོ་མི་བཟད་པས་འཇོམས་ཤིང༌།

དབྱར་གྱི་དུས་སུ་ཉི་མའི་འོད་ཟེར་ཚ་བས་གདུང་བར་བྱེད་པ་དང༌། ཕན་
ཚུན་སྙེམས་ཤིང་འཆི་བའི་འཇིགས་པས་འཇིག་རྟེན་རྣམས་ལ་རྟག་པར་སྐྲག་
པའི་དུད་འགྲོ་ལོག་པར་ལྷུང་བའི་སྲོག་ཆགས་ལ་འདི་ཇི་ལྟར་ཆོས་ཀྱི་འདུ་ཤེས་
སྐྱེད། དེ་བས་ན་གུས་པར་ཆོས་མཉན་པར་བྱ་སྟེ། ཕྱིས་རྗེས་སུ་རྙེད་པར་མི་
འགྱུར་རོ། ། ཞེས་བྱའོ། ། ཡང་གང་གི་ཚེ། བཀྲེས་པ་དང་། སྐོམ་པས་
གདུངས་ཤིང་ལུས་བསྲེགས་པའི་རྣམ་པ་ལྟ་བུ་དང་། མགྲིན་པ་དང་། རྒན་
དང་། ལྕེ་དང༌། མཆུ་སྐམ་ཤིང༌། སྙིང་དང་མིག་དང་། ལག་པ་དང༌།
རྐང་པ་དང༌། ། ཁྲག་དང་། ཤ་དང་། རུས་པ་དང་། གཞུངས་པ་དང་།
སྒྱུ་མ་དང་། ནང་གྲོལ་རྣམས་ཕྱུང་བ་ལྟ་བུར་སྐམས་པ་དང༌། མཆིལ་མ་དང༌
སྐྱུགས་པ་ཟས་སུ་ཟ་བ་མེ་བསྲེག་པ་ལྟ་བུའི་ལུས་ཀྱི་རྣམ་པ་དང་ལྡན་པ། སྣང་
བ་མེད་པའི་མུན་པར་གནས་པ། མི་གཙང་བ་ཟོས་པས་གོས་ཤིང་སྔགས་པ།
ལོ་བརྒྱ་ཕྲག་དུ་མར་ཟས་སྐོམ་དང་བྲལ་བ། ཉོན་མོངས་པ་རབ་ཏུ་འབར་ཞིང་
གཅིག་ལ་གཅིག་གནོད་པས་སྐྲག་ཅིང་སྡུག་བསྔལ་བ། ཤིང་དང་བོང་བ་དང་
དབྱུག་པས་རྡེག་པས་སྐོམ་བཞིན་དུ་བསྲུངས་པས་རིམ་པར་དབང་མེད་པར་
སྐོམ་པས་སྡུག་བསྔལ་བ། བསོད་ནམས་དམན་པ། གདོང་རང་གི་སྐྱེས་
གཡོགས་པ། དུར་ཁྲོད་མི་བཟད་པར་གནས་པ། ལོ་བརྒྱ་སྟོང་ཕྲག་དུ་མར་
སྡུག་བསྔལ་བརྒྱ་སྟོང་ཕྲག་དུ་མར་ཉམས་སུ་མྱོང་བ་དེ་དག་དུས་གང་དུ་ཇི་ལྟར་
ཞི་བར་འགྱུར་ཞེས་ཀྱང་གསུངས་སོ། ། བཀྲེས་པ་དང་། སྐོམ་པས་སྐོམས་
ཤིང༌། ལུས་མེ་འབར་བ་དྲག་པོའི་རྣམ་པ་དང་ལྡན་པ། སྒལ་བུ་རྣམས་ནང་
གྲོལ་གྱིས་སྟོངས་པསཁཁ་ཁབ་ཀྱི་མིག་ལྟར་ཕྲ་གེ སྒྲའི་ཚོགས་ཆེན་པོ་རྩུབ་
ཅིང་གྱེན་དུ་བརྫེས་པ། དགེ་བ་ཅུང་ཟད་ཀྱང་མེད་པས་མི་དགེ་བས་ཡི་དྭགས་
ཀྱི་འཇིག་རྟེན་དུ་སྐྱེ་སྟེ། དེ་བས་ན་གུས་པར་ཆོས་མཉན་པར་བྱ་སྟེ། ཕྱིས་
རྗེས་སུ་རྙེད་པར་མི་འགྱུར་རོ་ཞེས་བྱའོ། །ཡང་གང་གི་ཚེ་མཐའ་ཁོབ་ཏུ་སྐྱེས་

པར་གྱུར་པ་དེ་དག་ཀྱང་རབ་ཏུ་དྲན་པ་དང༌། །བཅུགས་པ་དང་། ། བློ་གྲོས་
དང༌།  རྟོགས་པ་དང་བྲལ་བས་སྤྱོད་ཅིང༌། ལོ་བརྒྱར་ཡང་བལྟོས་པ་མེད་
དོ། ། དེ་དག་དུས་གང་གི་ཚེ་ཞི་བར་འགྱུར་ཞེས་ཀྱང་གསུངས་སོ། ། ཡང་
གང་གི་ཚེ་མཐའ་ན་གནས་པ་དང༌། གླེ་ན་གནས་པ་དང༌། རི་ཁྲོད་དང་།
ཤུལ་པ་དང༌། པར་སིག་པ་དང༌། རྟ་ཀ་བ་དང་། མུ་ཁ་འཇབ་པ་དང་།
ཀུར་པ་པ་དང་། ཁ་ཤ་པ་དང་། ར་མ་ཐ་བ་དང་། བུག་ན་བ་དང་།
ཅི་ར་ཐ་བ་དང་། ཏང་ཀ་ན་བ་དང༌། ལ་ཤི་ན་བ་དང་། ཧོར་དང༌། ཧ་
ངས་ག་པ་དང་། ནས་ལྡན་པ་དང་། ཡ་མ་ན་བ་དང་། །ཨ་ཏྲི་པ་དང་།
དྲ་ཅི་ལ་བ་དང་།རྣ་ཅན་པ་དང༌། ཅི་ན་བ་དང༌། མི་ཚངས་པ་ལ་སོགས་པའི་
ཡུལ་དུ་སྐྱེས་པས། ། གང་དུ་བཅོམ་ལྡན་འདས་ཀྱི་ཉན་ཐོས་དུས་ཐམས་ཅད་དུ་
མི་འགྱུར་བར་འདི་ལྟར་དེ་དག་ནི་སྐྱེས་བུའི་གཟུགས་ཙམ་ལ་བརྟེན་པ་ཡིན་ཏེ།
དུད་འགྲོའི་སྐྱེ་གནས་སུ་སོང་བ་ལྟར་བྱ་བ་དང༌། བྱ་བ་མ་ཡིན་པ་མི་ཤེས་
སོ། ། ཁྱི་ལྟ་བུར་ཟ་བ་དང༌། སྐྲག་པ་དང་། འདོད་པ་སྤྱོད་པ་མཁས་པའི་
འདུ་ཤེས་ཙམ་མོ། གཞན་ཡང་སློང་བའི་རྟོག་པ་ཙམ་དང་ལྡན་པ་དང༌།
རྐྱེན་གྱིས་ཁྲོ་བ་དང༌། ང་རྒྱལ་དང་ཕྲག་དོག་དང་ལྡན་པར་སྤྱོད་པ་དེ་དག་
དུས་གང་གི་ཚེ་ཞི་བར་འགྱུར་ཞེས་གསུངས་སོ། ། མཐའ་ཁོབ་པའི་ཡུལ་ན་
གནས་པ་གང་ཡིན་པ་མཐའ་ཁོབ་ཏུ་སྐྱེས་པ་དགེ་བ་དང་མི་དགེ་བའི་སེམས་མི་
ཤེས་པའི་མུན་པ་དང་ལྡན་པ་མཐའ་ཁོབ་པའི་ཡུལ་ན་གནས་པ་གང་ཡིན་པ།
ཐོས་པ་དང་། དུལ་བ་དང་། དཀའ་ཐུབ་དང༌། ཤེས་པ་དང༌། སྦྱིན་པ་
དང༌། རབ་ཏུ་སྤྱོད་པ་མེད་པས་དུད་འགྲོ་རྣམས་དང་འདྲ་བར་ཤེས་པར་
བྱའོ། ། འདི་ལྟར་འདི་ལྟ་བུ་དང་བྲལ་ཞིང་མིའི་གཟུགས་ཙམ་དུ་ཟད་དེ་ཆོས་
མཉམ་པར་ཇི་ལྟར་ནུས། ལེགས་པའི་བློ་གྲོས་དང་བྲལ་ཞིང་མི་བཟད་པའི་
མུན་པ་དང་ལྡན་པ་ཡིན་ནོ། ། དེ་བས་ན་ཆོས་མཉན་པ་ལ་གུས་པར་བྱ་སྟེ།

ཕྱིས་རྗེས་སུ་རྙེད་པར་མི་འགྱུར་རོ་ཞེས་བྱའོ། ། ཡང་གང་གི་ཚེ་འདི་ལྟར་མན་
ད་རའི་རྩེ་མོར་གནས་ཤིང་། ལུས་རྒྱས་ཤིང་དགའ་བ་དང་མཛེས་ཤིང་གསལ་
ལ་འདོད་པ་གྲུབ་ཅིང༌། ཕུན་སུམ་ཚོགས་པ་བསྡུས་པ་མཆོག་ཏུ་གྱུར་པ་པདྨ་
དང་ཨུཏྤལ་སྣ་ཚོགས་པའི་མཆོག་དང༌། ཤིང་སྣ་ཚོགས་པའི་གྲིབ་མ་བསིལ་བ་
སྣ་ཚོགས་པའི་བྱ་དང༌། ངུར་པའི་སྐད་སྙན་པ་སྒྲོག་པ་དང་། ཆུའི་རྒྱུན་དྲག་
ཏུ་འབབ་པ། སྐྱེད་མོས་ཚལ་ཉམས་དགའ་བས་བརྒྱན་པ། ། འདོད་པའི་
ཁམས་ཀྱི་མཐར་ཐུག་པ་འདོད་པ་རྩེ་གཅིག་ཏུ་བྱེད་པའི་བྱ་བས་རྟག་ཏུ་གཡེངས་
པ། ཕྱག་འཚལ་ཞིང་རབ་ཏུ་འཁོད་པ་ནི་རོལ་ཞིང་རྩེད་མོས་སྐྱོད་པ་སྣ་ཚོགས་
པ་དག་དང་། ལྟ་བའི་བདེ་བ་དུ་མ་ཉམས་སུ་མྱོང་བ་དེ་དག་དུས་གང་གི་ཚེ་ཞི་
བར་འགྱུར་ཞེས་ཀྱང་གསུངས་སོ། ། མཐོ་རིས་ཀྱི་བུད་མེད་དང་དགའ་བས་
མཚམས་སྦྱོར་ཞིང་གཡེངས་པ་དེ་དང་དེ་དག་གིས་རྩ་ཞིང་། མན་དྷ་རའི་ལྷ་
མོ་དང་རོལ་ཅིང་གླང་པོ་དང་དཔའ་བོའི་པདྨ་བརྟེན་པ་ལ་ཞོན་ནས་སུམ་ཅུ་རྩ་
གསུམ་པའི་ལྷའི་དབང་པོ་དང་སྐྱེད་མོས་ཚལ་དུ་དགའ་བས་བག་མེད་བས་
ཆགས་པའི་ཕྱིར་སངས་རྒྱས་ཀྱི་གསུང་བདུད་རྩི་ལ་མྱང་བར་ཇི་ལྟར་བྱེད། དེ་
བས་ན་ཆོས་ཉན་པ་ལ་གུས་པར་བྱ་སྟེ། ཕྱིས་རྗེས་སུ་རྙེད་པར་མི་འགྱུར་རོ་
ཞེས་བྱའོ། ། དེ་ཡུལ་དབུས་སུ་སྐྱེས་ཀྱང་ལྟ་བ་དང་། མཉན་པ་དང་། མྱང་
བ་དང༌། དབང་པོ་མ་ཚང་བས་གླང་པོ་ལྟ་བུར་བརྟས་མཚོན་པ་དང་། །
འཇིག་རྟེན་པའི་བྱ་བ་རྣམས་ལ་ཡང་བྱ་བའི་བློ་དང་བྲལ་བ་གང་། འཇིག་
རྟེན་ལས་འདས་པའི་ཞི་བར་དུས་གང་གི་ཚན་ཡང་འགྱུར་ཞེས་ཀྱང་གསུངས་
སོ། ། ཐུབ་པའི་དབང་པོའི་གསུང་ཇི་ལྟར་དབང་པོ་དང་བྲལ་པས་མཉན་པར་
ནུས། ། ཐོས་པའི་སྒོ་མེད་པས་བྱམས་པ་དང་སྙིང་རྗེས་དོན་དུ་གཉེར་བར་ལས་
ལོག་པར་གྱུར་པ། མིའི་བརྗོད་པ་དང་བྲལ་བར་གྱུར་པ། རང་ཉིད་ཀྱིས་
ཉེས་པར་སྤྱོད་པས་བསླུས་པ། སེམས་ཀྱི་གླང་པོ་ལྕགས་ཀྱུ་མེད་པས་དྲེགས་པ་

མཐུལ་བས་ཡན་པ་ཡིན་ཏེ། དེ་བས་ནས་ཆོས་གུས་པས་མཉན་པར་བྱ་སྟེ།
ཕྱིས་རྗེས་སུ་རྙེད་པར་མི་འགྱུར་རོ་ཞེས་བྱའོ། ། གལ་ཏེ་ཡུལ་དབུས་སུ་སྐྱེས་སུ་
ཟིན་ཀྱང༌ ཡང་དག་པའི་ལྟ་བའི་མིག་ལོག་པར་ལྟ་བས་གཡོགས་པའི་བློས།
སངས་རྒྱས་ཡོངས་སུ་སྤངས་ཤིང༌། རྒྱུ་དང་འབྲས་བུ་ཐམས་ཅད་ལ་སྐུར་པ་
འདེབས་པ། དགེ་བའི་རྩ་བའི་ཆོས་ཐམས་ཅད་ལ་མངོན་པར་དགའ་བ་དང་
བྲལ་བ། ཉེས་པ་ཐམས་ཅད་ཀྱི་སྟོབས་ཀྱིས་ནད་ལ་གསོ་བར་མི་བྱེད་པ་ལྟ་
བུའི་བསམ་པ་ཕྱིན་ཅི་ལོག་གིས་བྱ་བ་བྱེད་པའི་དམྱལ་བ་ཉིད་དོ། ། དེ་དག་
དུས་གང་གི་ཚེ་ཉེ་བར་ཞི་བར་འགྱུར་ཞེས་ཀྱང་གསུངས་སོ། ། ཐམས་ཅད་
མཁྱེན་པའི་ཉི་མ་ཡིས། ། འགྲོ་བ་ཐར་པར་སྨིན་མཛད་པས། ། གང་དག་ཡིད་
ཀྱི་ཕུག་གནས་པའི། ། རྨོངས་པའི་མུན་ཆེན་མི་སེལ་བས། ། མེ་ཁྱེར་དང་
འདྲའི་མུ་སྟེགས་རྣམས། ། ལོག་ལྟའི་ཡིད་ལྡན་དེ་དག་གིས། ། སེལ་བར་ནུས་
པ་མ་ཡིན་ཏེ། ། ཉི་བདུན་གྱིས་ཀྱང་སེལ་མི་འགྱུར། ། དེ་བས་ན་གུས་པས
ཆོས་མཉན་པར་བྱ་སྟེ། ཕྱིས་རྗེས་སུ་རྙེད་པར་མི་འགྱུར་རོ་ཞེས་བྱའོ། །
བཅོམ་ལྡན་ཐུགས་ནི་རྣམ་རྒྱས་པ། སངས་རྒྱས་ཉི་མ་མ་བྱུང་བར། ། ཉི་མ་
མེད་པར་པདྨ་བཞིན། ། ཟླ་བ་མ་ཤར་བར་དུ་ནི། ། ཀུ་མུ་ད་ཡི་ནགས་བཞིན་
དུ། ། གདུལ་བྱ་ཡི་ནི་པདྨ་རྣམས། ། རབ་ཏུ་རྒྱས་པར་འགྱུར་མ་ཡིན། །
མུན་པ་ཡིས་ནི་མིག་བསྒྲིབས་པས། ། རྒྱལ་པོ་ཡི་ནི་ལམ་བཞིན་དང༌། ། གྲུ་སྐུ་
མེད་པའི་གྲུ་བཞིན་དང་། ། ཚོང་དཔོན་སྤངས་པའི་ཟོང་ཐོགས་བཞིན།
བྱང་ཆུབ་ཕྱོགས་ཀྱི་ཆོས་རྣམས་ཀྱི། ། གྲུ་ལ་ཀུན་ནས་མ་ཞོན་པར། ། དེ་ནི་རྩེ་
གཅིག་སེམས་ཀྱིས་སུ། ། རྣམ་པར་གྲོལ་བའི་དགའ་མི་མྱོང་། ། ཁྲོ་བྲལ་བླ་མ་
ཐར་ལ་མོས། ། འཆི་མེད་གྲོང་ཁྱེར་མཆོག་ལྟ་བ། ། ཉོན་མོངས་ཀུན་གྱི་གཉེན་
པོ་ན། ། སྐད་ཅིག་གཅིག་ལ་དམིགས་པ་ཡིས། ། ཞི་བའི་བདེ་བའི་ལམ་ལ་
སྦྱོར། ། འགྲོ་བའི་ནམ་མཁའ་ཆེ་དཀྱིལ་དུ། ། སངས་རྒྱས་ཉི་མ་མ་ཤར་

བར། ། བསྒོམས་སྤངས་གདུལ་བྱའི་པདྨ་ལ། ། ཡེ་ཤེས་ཉི་མས་རྒྱས་མ་
ཡིན། ། ངན་འགྲོའི་དུས་ནི་ཐམས་ཅད་དུ། ། ཆོས་སྨྲ་བ་ཡིས་གསལ་བྱས་
པས། ། གང་ཞིག་འདི་ལ་བརྟེན་པ་ཡི། ། འགྲོ་དེ་དགེ་བའི་བཤེས་ཀྱིས་
ཐུལ། ། མི་རྣམས་ཐོབ་པར་གྱུར་པ་ནི། ། རི་རྩེ་གློག་འགྱུ་ལྟར་གཡོ་ཞིང་། །
ཁྱོགས་ལྟ་བུར་ནི་གཡོ་བ་དང༌། ། མི་བཟད་མི་ཁོམ་བརྒྱུད་ཀྱི་རྩེར། ། རབ་ཏུ་
འཇིགས་པའི་གཟའ་ཡིས་ནི། ། མིད་པ་ལས་ནི་ཐར་གྱུར་ཅིང་། ། འཁོར་བའི་
རྒྱ་མཚོར་གནས་པ་ཡི། ། སངས་རྒྱས་གསུང་གི་རང་བཞིན་གྱི། ། དམ་ཆོས་གྲུ་
ལ་མ་ཞོན་པར། ། གང་ཞིག་ཕ་རོལ་འགྲོ་འདོད་པ། བློ་གྲོས་ཤིན་ཏུ་དམན་
པ་ཡིན། ། མི་ཡི་སྐྱེ་བ་འབྲས་བུ་མེད། ། མི་ཁོམ་པ་བརྒྱད་ཀྱི་གཏམ། སློབ་
དཔོན་རྟ་དབྱངས་ཀྱིས་མཛད་པ་རྫོགས་སོ།
རྒྱ་གར་གྱི་མཁན་པོ་ཐི་ཨ་ཛི་ཏ་བྷ་དྲ་དང༌། ཞུས་ཆེན་གྱི་ལོ་ཙཱ་བ་དགེ་
སློང་ཤཱཀྱ་འོད་ཀྱིས་བསྒྱུར་བའོ། ། ། །

ལེགས་པར་བཤད་པ་རིན་པོ་ཆེ་ཟ་
མ་ཏོག་ལྟ་བུའི་གཏམ།
རྒྱ་གར་སྐད་དུ། སུ་བྷུ་ཥི་ཏ་རཏྣ་ཀ་ར ཎཱ་ཀ་ཀ་ཐཱ། བོད་སྐད་དུ།
ལེགས་པར་བཤད་པ་རིན་པོ་ཆེ་ཟ་མ་ཏོག་ལྟ་བུའི་གཏམ། འཇམ་དཔལ་
གཞོན་ནུར་གྱུར་པ་ལ་ཕྱག་འཚལ་ལོ། ། གང་གིས་གླང་ཆེན་མཆོག་འདྲའི་
སེམས་ནི་ལྕགས་ཀྱུས་མ་ཡིན་ཡེ་ཤེས་ལྕགས་ཀྱུས་བཏབ། འདོད་ཆགས་མུན་
པའི་སྨག་ཚོགས་མེ་ཡི་མ་ཡིན་ཡེ་ཤེས་མེ་ཡིས་མ་ལུས་བསྲེགས། ། བདུད་ཀྱི་
སྟོབས་རྣམས་མཚོན་ཆས་མ་ཡིན་བློ་གྲོས་རབ་ཞི་བཟོད་པའི་མཚོན་གྱིས་
བཟློག ། གུས་ལ་བསྒོམ་པ་ཞི་མཛད་སངས་རྒྱས་མཁྱེན་པ་རབ་རྒྱས་ཐུབ་
དབང་དེ་ལ་ཕྱག་འཚལ་ལོ། ། དཀའ་བ་བརྒྱ་ཡིས་རྙེད་པ་ཡི། ། མི་རྣམས་
ཐོབ་པའི་ཁོམ་པ་དཀོན། ། ཟློགས་པ་མེད་པའི་འཆི་བདག་ནི། ། རྟག་ཏུ་
མདུན་ན་གནས་པས་ན། ། གང་གིས་དུལ་སྦྱིན་ཡང་དག་སྡོམ། ། རྒྱགས་
ཚགས་མང་པོ་མ་བསྡོགས་པ། ། མི་བཟད་འཁོར་བའི་མྱ་ངམ་དུ། ། འགྲོ་བ་
དེ་དག་སྡུག་བསྔལ་ཐོབ། ། མི་རྣམས་ཐོབ་པ་རྙེད་དཀའ་བ། ། བར་སྣང་གློག་
འགྱུ་ལྟ་བུ་ཡིན། ། སྲིད་པ་ཟད་བྱེད་མཁས་པ་ཡིས། ། སྲིད་པ་རྣམས་སུ་ཕན་
པ་བྱེད། ། ཡང་དག་མི་ཉིད་ཐོབ་པ་ནི། ། གློག་དང་དབའ་རླབས་མི་བརྟན་
པས། ། ཡིད་བཞིན་ནོར་བུ་ལྟ་བུ་ཡི། ། བསོད་ནམས་རྗེས་སུ་སྐྱེས་བུས་
བསྟེན། ། ད་ལྟར་མི་རྣམས་ཐོབ་པ་ལྟར། ། གང་གི་མཐུ་ཡིས་ཕྱིས་ཀྱང་
འཐོབ། ། བསོད་ནམས་མཆོག་ནི་གང་ཡིན་པ། ། དེ་ནི་བདེ་བའི་རྒྱུ་ཡིན་
ཏེ། ། གཟུགས་དང་གཏོད་པའི་གས་མཐོ་སོགས། ། ཡོན་ཏན་སྣ་ཚོགས་ལྡན་

པར་འགྱུར། ། བསོད་ནམས་དེ་ཉིད་མཛའ་བོ་གཅིག ། འཁོར་བ་ཀུན་ཏུ་
འགྲོ་བའི་གཉེན། ། དེ་ལྟར་འདིས་ནི་བསོད་ནམས་ཀྱིས། ། ཕྱི་ཕྱིར་ཡོན་ཏན་
ཕུན་སུམ་ཚོགས། ། གང་ཚེ་དཔལ་གནས་ཐོབ་བསྟེན་པས། ། དེ་བསྔགས་
འཇིག་རྟེན་བདག་པོ་ཉིད། ། ཕན་པའི་ཕྱོགས་སུ་འདྲེན་བྱེད་པ། ། བསོད་
ནམས་དེ་ཉིད་སྤེལ་བར་གྱིས། ། བསོད་ནམས་ཆེ་གྱིས་སྡིག་དགའ་སྤོངས། །
ཡུལ་ལ་གཡོ་བ་ཡིན་གྱི་རྟ། ། རྟག་ཏུ་ཕྱིན་ཅི་ལོག་ཞི་གྱིས། ། དུག་སྟོབས་མི་
བཟད་འཆི་སྦྲུལ་གྱིས། ། སོས་མ་བཟུང་བའི་བར་དུ་ནི། ། རྟག་ཏུ་ཁྱེད་ཀྱིས་
ཐུབ་དབང་བཞིན། ། གཞན་ཕན་ལ་ནི་མངོན་དགའ་གྱིས། ། བསོད་ནམས་
ལ་སྤྲོ་བ་བསྐྱེད་པའི་གཏམ་སྟེ་དང་པོའོ། །
རྒྱ་མཚོ་གཉའ་ཤིང་བུ་ག་རུ། ། རུས་སྦལ་མགྲིན་པ་ཆུད་པ་བཞིན། །
ཡུད་ཙམ་འཛོམ་པ་ངོ་མཚར་ཆེ། ། མ་བརྟན་ཉིད་ལ་ཡང་དག་སོམས། ། རབ་
ཏུ་ཞི་བའི་གྲོང་ཁྱེར་ལམ། ། ངན་སོང་འཇིགས་པ་འཇོམས་བྱེད་པ། ། དེ་ནི་
ཐུབ་པའི་དབང་པོ་གསུང༌། ། སྐད་ཅིག་ཙམ་ཡང་ཐོབ་པ་དཀའ། ། མི་ཁོམ་
བརྒྱུད་ཀྱི་ཉེས་སྤངས་མི། ། གང་ཞིག་དཀོན་ལ་བསྐལ་པ་བརྒྱས། ། ད་ལྟར་
བདེ་ཐོབ་མཁས་པ་ཡིས། ། དམ་ཆོས་མཉན་པ་འདིར་འབད་བྱ། ། དམྱལ་བ་
ཡི་དྭགས་འགྲོ་བ་དང༌། དུད་འགྲོ་དབང་པོ་མ་ཚང་བ། ། འཆི་མེད་བླ་མ་
མཐའ་འཁོབ་སྐྱེས། ། ལོག་པར་ལྟ་བ་སོལ་བ་དང་། ། ཐུབ་དབང་གསུང་རབ་
བདུད་རྩི་ནི། ། སྐྱེས་བུས་མཁས་པས་འཐུང་ནུས་པ། ། ཤེས་རབ་འོད་མངའ་
ཐུབ་དབང་ཉིད། ། མ་ཤར་བར་དུ་ཡོད་མ་ཡིན། ། དེ་ཕྱིར་བྱ་མིན་སྤངས་
ནས་ནི། ། བདག་གི་བྱ་བ་ཀུན་ཤེས་པས། ། འཕགས་མཆོག་དམ་ཆོས་མཉན་
པར་བྱ། ། ཆོས་འདི་ལ་ནི་གང་འབད་པ། ། དེ་ལ་ཡོན་ཏན་ཀུན་ཡོད་
འགྱུར། ། ཐུབ་དབང་གསུང་ལ་རིན་ཆེན་འབྱུང༌། ། མཁས་པ་འདི་ཡིས་ཐོག་
མར་དགའ། ། དེ་ནི་གང་གིས་ཐོས་པས་ཀྱང༌། ། རབ་ཏུ་སྟོབས་ལྡན་བརླིང་

བ་ཡིས། ། མུན་པའི་ཚོགས་ནི་འཇོམས་པར་བྱེད། ། བསམས་ཤིང་བསྒོམས་
ནས་མཐར་ཐུག་གསལ། ། འཇིག་བཅས་སྐྱེ་བ་འཁོར་བའི་རྒྱུན། ། ཉོན་
མོངས་མ་ལུས་རིམ་གྱིས་སྤོང་། ། ཐམས་ཅད་ཕུན་སུམ་ཚོགས་རྟག་པའི་
གཏེར། ། མི་བཟད་འཁོར་བའི་རྒྱུན་འཇོམས་ཤིང་། ། བླ་ན་མེད་པའི་དགའ་
བདེ་འཐོབ། ། ཐོས་པས་འདིར་ཡིད་དྲི་མ་མེད། ། དེ་ལྟས་ཐུབ་དབང་གསུང་
འདིས་སོམས། ། ཆོས་ཉན་པ་ལ་སྤྲོ་བ་བསྐྱེད་པའི་གཏམ་སྟེ་
གང་ཞིག་ཐོབ་ནས་འཁོར་བ་ཡི། ། ཕ་རོལ་ཕྱིན་པའི་ས་བོན་སྐྲུན། ། བྱང་
ཆུབ་དཔལ་གྱི་ས་བོན་མཆོག ། ཡིད་བཞིན་ནོར་བུ་ལས་ལྷག་པའི། །ཡོན་
ཏན་རྒྱུན་གྱི་མི་རྣམས་ནི། ། སུ་ཞིག་འདིར་དེ་འབྲས་མེད་བྱེད། ། གང་ཞིག་
དགེ་བས་ཕྱུག་པའི་མི། ། བསྐལ་པ་གྲངས་མེད་ཀྱིས་ཐོབ་ན། ། འདིར་ནི་
རྨོངས་པས་བསོད་ནམས་གཏེར། ། ཅུང་ཟད་ཙམ་ཡང་མི་སོག་པ། ། དེ་དག་
འཇིག་རྟེན་ཕ་རོལ་ཏུ། ། མི་བཟད་མྱ་ངན་ཁང་པར་འཇུག ། རིན་ཆེན་གླིང་
ཕྱིན་ཚོང་པ་ནི། ། ལག་པ་སྟོང་པར་རང་ཁྱིམ་བཞིན། ། དགེ་བཅུའི་ལས་ཀྱི་
ལམ་མེད་པར། ཕྱི་ནས་ཡང་ནི་འཐོབ་མ་ཡིན། ། མི་མ་ཐོབ་པར་དེ་བར་
ནི། ། ཅི་ལྟར་དེ་བདེ་སྡུག་བསྔལ་ཉིད། ། དེ་ལས་ཕ་རོལ་སླུས་ཡོད་མིན། །
དེ་ལས་མཆོག་ཏུ་རྨོངས་པ་མེད། ། འདི་འདྲའི་ཁོམ་པ་ཐོབ་ནས་ནི། ། བསོད་
ནམས་ཚོགས་ནི་མི་སོགས་པ། ། སྐད་ཅིག་གཅིག་ལས་སྡིག་སྤྱད་ནས། །
མནར་མེད་པར་ནི་བསྐལ་པར་གནས། ། སྐྱེ་བ་དུ་མར་སྡིག་སྤྱད་པས། ། བདེ་
འགྲོ་དཀའ་ལྟ་ཅི་ཞིག་སྨྲོས། ། རྒྱ་མཚོ་ཆེར་གཡེངས་གཉའ་ཤིང་གི ། བུ་གར་
རུས་སྦལ་མགྲིན་ཆུད་ལྟར། ། མི་ནི་ཤིན་ཏུ་ཐོབ་དཀའ་བར། ། དེ་སྐད་བཅོམ་
ལྡན་འདས་ཀྱིས་གསུངས། ། མིའི་སྐྱེ་བ་དཀོན་པའི་གཏམ་སྟེ་གསུམ་པའོ།།
ཟས་སྐོམ་མལ་སྟན་གོས་མཆོག་དང༌། ། ཕྲེང་བ་གནས་དང་རྒྱན་རྣམས་
དང༌། །གྲགས་པ་ཡོན་ཏན་ཁྱད་འཕགས་པ། ། དེ་ཀུན་སྦྱིན་ལས་བྱུང་བར་

གསུངས། ། ངག་སྙན་མཛེས་དང་ལོངས་སྤྱོད་ལྡན། ། ཁྱད་པར་འཕགས་
གཟུགས་ཡངས་པ་དང༌། ། ཚིག་སྙན་གཟི་ལྡན་ཡིད་འོང་དག ། གྲགས་དང་
ནད་མེད་ཚེ་དག་སྟེ། ། ཡིད་འོང་སྡུག་པ་དེ་དང་དེ། ། སྦྱིན་པ་རྣམས་ཀྱི་
འབྲས་བུ་ཡིན། ། རྟ་དང་དར་དང་གླང་པོ་དང་། ། རྔ་ཡབ་གདུགས་དང་མེ་
ཏོག་ཚོགས། ། ཁང་བཟངས་མཛེས་དང་རོལ་མོར་བཅས། ། སྒྲ་སྙན་རོལ་
མོར་དང་ལྡན་ཞིང་། ། མེ་ཏོག་ཕྲེང་ལྡན་བུད་མེད་དང༌། ། ཟས་དང་རིན་
ཆེན་ཕྲེང་བ་གནས། ། གུར་གུམ་གྲོང་ཡུལ་ལྷ་ཡི་གནས། ། རྫོགས་སངས་ཉིད།
དང་སངས་རྒྱས་ཏེ། ། སྦྱིན་པ་དཔག་བསམ་ལྗོན་ཤིང་གི ། འདི་དག་འབྲས་
བུ་ཡིན་པར་གསུངས།། ཨུཏྤལ་སྔོན་པོའི་འདབ་མ་འཇམ། ། དཀྱུས་རིང་དྲི་
མ་མེད་པ་དང་། ། བུད་མེད་གང་ཞིག་མིག་མགྲོན་ཞིང་། ། རྐང་པ་འོག་པག་
གཡོ་བར་ལྡན། ། དམར་ཞིང་མཛེས་པའི་གོས་ལྡན་ཞིང༌། ། ནུ་འབུར་རྒྱས་པ་
རྣམ་པར་གཡོ། ། སྨིན་མ་མཛེས་དང་ལྡན་དེ་དག ། དེ་དག་སེར་སྣའི་སྒོ་ཕྱེ་
ནས། སྦྱིན་པ་བཏང་ལས་རྒྱས་པར་འགྱུར། ། མགུལ་པ་རྔ་མས་བརྒྱན་པའི་
རྟ། ། བཞོན་པ་ཁ་ལོ་སྲབ་ཀྱིས་བསྐྱོགས། ། མི་དབང་གླང་ཆེན་དྲེགས་ཞོན་
ནས། ། གདུགས་བསྐྱེངས་རྒྱུན་ལྡན་འཁོར་བཅས་དང༌། ། འགྲོ་ལ་ཐལ་མོ་
སྦྱར་བྱས་ནས། ། རྟག་ཏུ་མཆོད་ཅིང་གསོལ་འདེབས་པ། ། སྔ་མར་འདི་འདྲ་
སྦྱིན་པ་ཡི། ། འབྲས་བུ་ཡིན་པར་ཐུབ་པས་གསུངས། ། གསེར་གྱི་གདུ་བུ་རྡོ་
རྗེས་སྤྲས། ། དཔུང་རྒྱུན་ཅོད་པན་རིན་ཆེན་བཀོད། ། ས་བདག་མུ་ཏིག་ཕྲེང་
བས་བརྒྱན། ། རྟག་ཏུ་སེང་གེའི་ཁྲི་ལ་གནས། ། འབངས་སོགས་བཙུན་མོའི་
འཁོར་བསྟེན་ཅིང་། ། རྩེད་མོ་རྩེ་བས་རྣམ་རོལ་པ། ། སེངྒེ་ལྟ་བུའི་རྣམ་རོལ་
དེ། ། སྦྱིན་འབྲས་ཡིན་པར་ཐུབ་པས་གསུངས། ། ཁང་བཟངས་གསེར་དང་
རིན་ཆེན་སྤྲས། ། གདུགས་དང་རྒྱལ་མཚན་བསྒྲེངས་པས་བརྒྱན། ། པི་ཝང་
རྫ་རྔ་རིག་བྱེད་སྒྲོགས། ། རིན་ཆེན་རྣམས་ཀྱིས་འོད་འབར་བར། ། བརྒྱ་བྱིན་

བདེ་སོགས་དགའ་སྤྱོད་ཅིང་། ། ལྷ་མོའི་ཚོགས་ཀྱི་འཁོར་ལྡན་དེ། ། སྔ་མར་
འདི་འདྲ་བྱིན་པ་ཡི། ། འབྲས་བུ་ཡིན་པར་ཐུབ་པས་གསུངས། ། སྦྱིན་པས་སྐྱེ་
བོའི་ཡིད་དུ་འོང་། ། མཁས་པའི་ཚོགས་ཀྱིས་རྟག་ཏུ་བསྟེན། ། ཕྱོགས་རྣམས་
དྲི་མེད་གྲགས་པས་ཁྱབ། ། སྙན་པས་གནས་ནི་དེ་དང་དེར། ། འདིར་ནི་དྲི་
མེད་ཉེ་བར་གནས། ། ལུས་དང་བྲལ་ནས་ལྷ་རྣམས་སུ། ། རྙོག་བྲལ་སྣ་ཚོགས་
བཏུང་བ་བསིལ། ། མེ་ཏོག་སྣ་ཚོགས་མགོ་ལྕོགས་རྒྱས། ། དཔག་བསམ་གྱི་ནི་
ཤིང་རྣམས་སྐྱེས། ། ཙན་དན་ལ་སོགས་ཀྱིས་གང་བའི། ། སྐྱེད་མོས་ཚལ་ནི་
མཆོག་རྣམས་སུ། ། ཡུལ་རིང་དུ་ནི་བདེ་སྤྱོད་ཅིང་། ། ལྷ་མོ་གཟུགས་མཆོག་
ལྡན་པ་ཡིས། ། བསྙེན་བཀུར་མཆོག་ཏུ་བྱེད་པ་འཐོབ། ། བྱིན་པ་ཞེས་བྱ་
གཏེར་ཆེན་ཏེ། ། རྐུན་སོགས་མི་ཁྱེར་རྗེས་སུ་འབྲང༌། ། སྦྱིན་པས་སེམས་ཀྱིས་
སེར་སྣ་དང༌། ། ཆགས་པའི་རྡུལ་གྱི་དྲི་མ་འཁྲུ། ། འཁོར་བའི་ལམ་གྱི་དུབ་པ་
སེལ། ། སྦྱིན་པ་བཞོན་པ་བདེ་བ་སྟེ། ། སྦྱིན་པ་བདེ་བ་དུ་མའི་རྟེན། ། ཡང་
དག་གྲོགས་མཆོག་བདེ་བའི་སྒོ། ། རྐེད་པ་གསེར་གྱི་སྐ་རག་ལྡན། ། ངག་
འཇམ་ཟུར་མིག་བཞིན་བསྐྱོད་མཛེས། ། མིག་གི་དཀྱུས་རིང༌ རྣ་དྲུང་
གསན། ། མེ་ཏོག་ཕྲེང་བས་སྐྲ་བཅིངས་མཛེས། ། གང་ཞིག་རང་འཁོར་ཡན་
ལག་དང་། ། རྐང་གཉིས་འགྲོ་བ་མཛེས་པ་ཡི། ། ཟས་གཙང་གི་ནི་ཕུན་སུམ་
ཚོགས། ། དེ་དག་སྦྱིན་པའི་འབྲས་ཡིན་ཞེས། ། བདག་ཉིད་ཆེན་པོས་བཀའ་
སྩལ་ཏོ། ། ཧ་ས་ཀ་རའི་དུམ་བུ་དང༌། །ཨུཏྤལ་གྱིས་བསྒོས་དྲི་ཞིམ་ལ། །
བཀྲ་ཤིས་གསེར་གྱི་སྣོད་དུ་བླུགས། ། བརྟུ་ཀ་དང་ཟངས་མདོག་འདྲ། །
བཏུང་བ་ཆུང་མ་མནའ་སྐྱེལ་ཞིང༌། ། ཆུང༌ མ་དང༌ བཅས་ཡང་ཡང་།
འཐུང༌། ། དགའ་བའི་བསམ་པས་སྨྲ་བ་དེའི། ། རྒྱུ་ནི་སྦྱིན་མཆོག་བཀྲ་ཤིས་
ཡིན། ། ཞི་བའང་སྦྱིན་པའི་ཡོན་ཏན་ཏེ། ། མཛེས་པ་འདོད་པ་བདག་ཅག་
གི ། སྦྱིན་པ་འདི་ལ་འབད་པར་གྱི། ། སྲིད་གསུམ་མི་བཟད་འཇིགས་ཆེན་

ལ། ། སྦྱིན་ལས་གཞན་པའི་གཉེན་མཆོག་མེད། ། བྱིན་པའི་གཏམ་སྟེ་བཞི་
པའོ། །
འགྲོ་བ་གང་ཞིག་མཛེས་ཡིད་འོང༌། ། གཟུགས་དང་རིགས་དང་གཉེན་
དང་སྟོབས། ། བདེ་བར་མཐོང་བ་གང་ཡིན་པ། ། བསོད་ནམས་བཟོ་བོས་དེ་
བྱས་པར། ། འདི་སྐད་མཁས་པ་རྣམས་ཀྱིས་བཤད། ། གཞན་ཕན་བྱེད་པའི་
སྐྱེས་བུ་ཡི། ། བསོད་ནམས་དང་མཉམ་ཡོད་མ་ཡིན། ། རིམ་པ་སྣ་ཚོགས་ཀྱིས་
བརྒྱན་པའི། ། རྒྱལ་མཚན་དཀར་པོ་མངོན་མཐོ་བཙུགས། ། རྟ་གླང་རྐང་
ཐང་ཤིང་རྟ་ཡི། ། དཔུང་གི་ཚོགས་ཀྱིས་ངེས་འཁྲུག་ཅིང་། ། ཡུ་བ་སྣ་ཚོགས་
མཛེས་པ་ཡི། ། རྔ་ཡབ་རྣམས་ཀྱིས་གཡོ་བྱེད་ལ། ། བསོད་ནམས་ལྷག་པ་
དབང་སྒྱུར་ཞིང་། ། ས་རྣམས་ལ་ནི་སྦྱོང་བྱེད་དེ། ། དར་དང་ཀ་ཤི་དུ་ཀུ་
ལ། ། སྣ་ཚོགས་གོས་དང་མུ་ཏིག་ཕྲེང༌། །གསེར་དང་ནོར་བུས་ཡན་ལག་
བརྒྱན། །གང་དག་ལྷ་འདྲའི་སྐྱེས་བུ་དཔའ། ། བསོད་ནམས་བཞོན་པ་ལ་
ཞོན་པས། ། དེས་བྱས་ཡིན་པར་ཤེས་པར་གྱིས། ། ཤིན་ཏུ་ཚེ་རིང་རིགས་
བཙུན་ཞིང༌། ། ལུས་མཛེས་ནད་ཀྱིས་འཇིགས་པ་མེད། ། ནོར་མང་གཡོག་
འཁོར་ཕུན་སུམ་ཚོགས། ། བསོད་ནམས་རྣམ་སྨིན་ཆེན་པོ་ཡིན། ། གང་ཡང་
འཁོར་ལོ་སྒྱུར་བ་མཆོག ། བུ་ནི་དཔའ་བོ་སྟོང་དང་ལྡན།
བུ་ནི་དཔའ་བོ་སྟོང་དང་ལྡན། ། རྒྱ་མཚོའི་
མཚམས་ཀྱི་ས་ལ་དབང་། ། དེ་དག་བསོད་ནམས་རིན་པོ་ཆེའི། ། འབྲས་བུ་
ཡངས་པ་ཆེན་པོ་ཡིན། ། སྣ་ཚོགས་པདྨའི་གདན་ལ་འདུག ། ལྷ་དང་ལྷ་
དབང་རྟག་ཕྱག་འཚལ། ། བརྗིད་ཀྱི་འཁོར་རྣམས་ཟིལ་གྱིས་གནོན། །
ཚངས་པའི་འཇིག་རྟེན་སྣང༌ བྱེད་པ། ། དེ་དག་ཉིད་ཀྱང་བསོད་ནམས་
ལས། ། གང་ལ་ལྷ་ཀླུ་ལྷ་མིན་གྲུབ། ། དྲི་ཟ་གནོད་སྦྱིན་མིའམ་ཅི། ། མཆོག་
ཏུ་གྱུར་པའི་ཚོགས་རྣམས་ནི། ། རྟག་ཏུ་ལྷ་དབང་མཆོད་བྱེད་པ། ། དེ་ནི་
བསོད་ནམས་རིན་པོ་ཆེའི། ། འབྲས་བུ་ཡངས་པ་ཆེན་པོ་ཡིན། ། གཟུགས་

དང་བརྩོན་འགྲུས་བཟོ་རྣམས་ནི། ། དབང་མེད་སྤངས་ནས་མི་རྣམས་ནི། །
ལས་ཀྱི་རླུང་གིས་མངགས་ན་ནི། ། འཇིག་རྟེན་ཕ་རོལ་འགྲོ་བ་ན། ། བསོད་
ནམས་གཅིག་པུ་མཆོག་ཡིན་ཏེ། ། རྗེས་སུ་འགྲོ་ཞིང་བདེ་བ་འཆར། ། བསོད་
ནམས་གཞན་གྱིས་འཕྲོག་མི་ནུས། ། དེ་ཕྱིར་བསོད་ནམས་གཏེར་གྱི་
མཆོག ། གང་གི་སྟོབས་ཀྱི་རི་རབ་ཀྱང་། ། ཕྱོགས་དང་ཕྱོགས་སུ་རྣམ་འཐོར་
བའི། ། འཇིག་པའི་བསྐལ་བའི་རླུང་རྣམས་ཀྱིས། ། དེད་ཀྱང་བསོལྕལྕགས་
ཀྱང་དབང་མེད་འཇིག་བྱེད་པ། ། རྒྱ་མཚོ་བཞི་ཡིས་ཆུ་རྣམས་ཀྱིས། ། བསོད་
ནམས་བཞུ་བར་ནུས་མ་ཡིན། ། འོད་ཟེར་རབ་ཚ་གསལ་བ་ཡི། ། ཉི་མ་
བདུན་ཤར་མེ་རྣམས་ཀྱིས། ། ས་རྣམས་སྲེག་པར་བྱེད་མོད་ཀྱིས། ། བསོད་
ནམས་གཅིག་པུ་སྲེག་མ་ཡིན། ། བསོད་ནམས་ཀྱི་གཏམ་སྟེ་ལྔ་པའོ། །
སངས་རྒྱས་སྐུ་གཟུགས་བཞེངས་གསོལ་བ། ། དང་པོར་མྱ་ངན་སེལ་
བར་བྱེད། ། རྩོད་པ་ཀུན་སྤངས་མཐོང་ན་དགའ། ། སྐལ་ལྡན་གཏེར་ཚོགས་
དཔལ་དང་ལྡན། ། ལུས་སྟོབས་ལྡན་ཞིང་སྙན་པ་དང་། ། གཟི་བརྗིད་ལྡན་
ཞིང་གཟུགས་མཛེས་ལ། ། གསུང་རབ་ཀུན་ལ་མཁས་གྱུར་ཅིང༌། ། དབང་
པོའི་རྟ་ནི་ཐམས་ཅད་ཐུལ། ། བློ་ལྡན་གཏོང་དང་ལྡན་པར་འགྱུར། ། བཅོམ་
ལྡན་སྐུ་གཟུགས་མཆོད་རྟེན་ལ། ། ཕྲ་རབ་རྡུལ་ནི་ཇི་སྙེད་སོང་། ། དེ་སྙེད་ས་
འོག་ས་སྟེངས་འདིར། ། དེ་སྙེད་རྒྱལ་པོར་དེས་པར་འགྱུར། ། གཟུགས་དང་
གཟུགས་མེད་ཏིང་འཛིན་འགྲུབ། ། ཐམས་ཅད་བདེ་བར་མ་ལུས་སྤྱོད། ། ཐ་
མར་སྐྱེ་རྒའི་རྒྱུད་སྤངས་ནས། ། དེ་དག་བྱང་ཆུབ་གོ་འཕང་འཐོབ། ། བདེ་
གཤེགས་སྐུ་གཟུགས་བཞེངས་གསོལ་ལ། ། མཚན་བཟངས་ཀྱིས་མཚན་འཁོར་
ལོ་སྒྱུར། ། སུམ་ཅུ་གཉིས་ལྡན་ལུས་མཛེས་འཐོབ། ། ཉེས་པའི་དགྲ་འཇོམས་
རྒྱལ་བར་འགྱུར། ། དབང་པོ་རྣམས་ནི་མ་ཚང་མེད། ། དཔལ་ལྡན་ངན་འགྲོ་
རྣམས་ལས་རིང༌། ། མི་ཡི་རིགས་སུ་སྐྱེ་འགྱུར་ཞིང་། ། དག་ནི་བཙན་པ་ཉིད་

དུ་འགྱུར། ། སྐྱེ་བར་ཐོས་དང་དྲན་ལྡན་བརྟན། ། མངོན་པར་འདོད་པར་
འབྱུང་འགྱུར་ཞིང་། ། གནས་ལ་མངོན་པར་དད་པ་དང་། ། འདོད་ཆགས་
སོགས་ཀྱིས་གནོད་པ་མེད། ། འདི་རྒྱལ་རྫོགས་པའི་བྱང་ཆུབ་ཀྱི། ། ཁྱད་
འཕགས་ལེགས་པའི་གཞུང་ལ་བརྟེན། ། གང་འདི་རྒྱལ་བའི་སྐུ་གཟུགས་
བཞེངས། ། སངས་རྒྱས་སྐུའམ་མཆོད་རྟེན་ནམ། ། བཞེངས་བྱེད་སྲོག་དང་
ལྡན་པ་དེ། ། བྲན་དང་དབུལ་པོར་མི་སྐྱེ་ཞིང༌། ། མངག་བཞུག་པར་མིན་
རིགས་དམན་མིན། ། དབང་པོ་རྣམས་ནི་ཚང་བར་འགྱུར། །སྐུ་གཟུགས་ཀྱི་
གཏམ་སྟེ་དྲུག་པའོ།
དྲི་ཞིམ་སྣ་ཚོགས་ཀྱིས་བསྒོམས་པས། ། བདེ་བར་གཤེགས་པ་ཁྲུས་
གསོལ་པ། ། མེ་ཏོག་དྲི་ཡིས་ཡན་ལག་མཛེས། ། རབ་ཏུ་དགའ་བའི་ཡིད་ཀྱིས་
སུ། ། རོལ་མོའི་སྒྲ་ནི་སྙན་པ་ཡིས། ། དལ་གྱིས་འབབ་དང་སྟབས་མགྲིན་
བརྗིད། །གསེར་གྱི་རང་བཞིན་པདྨ་ཡིས། ། གེ་སར་རྡུལ་གྱིས་ཁྱབ་པ་རུ། །
ཁྲུས་གསོལ་གང་ཞིག་མཆོད་བྱེད་པ། ། དེ་དག་རྙོག་པ་ཐམས་ཅད་ཀྱི། །དྲི་
མ་བཀྲུས་ན་སོ་སོ་ཐར་པ་ཐོབ། ། ལྷ་ཡི་བུ་མོ་ནུ་འབུར་རྒྱས་མཐོང་ཞིང་། །
རྐེད་པ་ཡངས་པ་ལ་འབབ་གཡོ་བ་དང༌། ། འཛམ་བུའི་གསེར་འདྲའི་པདྨ་གེ་
སར་གྱི། ། རྡུལ་རྣམས་གཏོར་བ་ཡིས་ནི་དྲི་ཞིམ་ལ། ། དལ་གྱི་འབབ་པའི་
ནང་དུ་ལྷ་ཡིས་ཚོགས། །རྒྱུན་དུ་ཆུ་རྣམས་ལ་ནི་རྩེ་བྱེད་པ། གང་ཞིག་
དགའ་བ་སྣ་ཚོགས་དྲི་ཞིམ་ཆུས། ། རྗེ་བཙུན་ཁྲུས་གསོལ་བ་ཡི་འབྲས་དེ་
ཡིན། ། གླ་རྩི་ག་བུར་ཙན་དན་གུར་ཀུམ་བསྒོས། ། དྲི་ཞིམ་ཆུ་ནི་ཡིད་འོང་
བ། ། ཁ་དོག་དཀར་སེར་བྱེ་བྲག་གིས། ། ཡིད་འོང་ཐུབ་པ་ཁྲུས་གསོལ་
འདིར། ། སེམས་ཀྱི་དྲི་མ་སྤངས་ནས་ནི། ། དེ་ནི་འགྲོ་བའི་བླ་མར་
འགྱུར། ། ཁྲུས་ཀྱི་གཏམ་སྟེ་བདུན་པའོ། །
ཁྲུས་བྱེད་ལྷ་ཡི་བུ་མོ་མཆོད། ། རྐེད་ལྡན་བརླ་དང་ནུ་མ་རྒྱས། ། འདབ་

སྐྱེས་མགོ་ལྕོགས་རྒྱས་འཐོར་ཞིང་། ། ལྷ་དབང་དལ་འབབ་ཁྲུས་བྱེད་ཅིང༌། །
མཛེས་ཤིང་འདོད་པས་གཡོ་བ་ནི། ། འགྲོ་མཆོག་ཡང་ཡང་མཉེས་བྱས་
ཡིན། ། དེ་ནི་སྤོས་ཆུ་རོལ་མོ་དང༌། ། བདུག་པ་དང་ནི་མེ་ཏོག་ཕྲེང༌། ། སྦྱིན་
པ་བཏང་བའི་འབྲས་བུས་ཡིན། ། གང་ཞིག་འཁོར་ལོ་སྒྱུར་རྒྱལ་ལ། ། མཁས་
ལ་གུར་ཀུམ་སྤྲིན་ཚོགས་དང༌། ། ག་བུར་གྱི་ནི་ཆུ་རྒྱུན་དང༌། ། མ་ལ་ཡ་ཡི་
ཙན་དན་བཞིན། ། རྫ་རྔ་པི་ཝང་དྲི་མཆོག་གིས། ། བདེ་བར་གཤེགས་མཆོག་
མཆོད་བྱེད་པ། ། ལྷ་དང་མི་ཡི་སྒྲ་རྣམས་ཐོས། ། ཁྱད་འཕགས་ལྷ་ཡི་རྣ་བ་
འཐོབ། ། གུར་ཀུམ་ལ་སོགས་པའི་གཏམ་སྟེ་བརྒྱུད་པའོ། །
རྟ་གླང་རྐང་ཐང་ཤིང་རྟ་དང༌། ། རིན་ཆེན་རྣ་བདུན་རྣམས་དང་ནི། །
དཔའ་བོ་བུ་སྟོང་དང་བཅས་པར། ། མཁའ་ལ་འཁོར་ལོ་སྒྱུར་འགྲོ་ཞིང་། །
ཟླ་བ་ལྟ་བུའི་གདུགས་ཀྱིས་ནི། ། ཉི་མའི་འོད་ཟེར་སྒྲིབ་བྱེད་ཅིང༌། ། འབྲས་
བུ་མང་ལ་རྒྱ་ཆེ་བ། ། གདུགས་ཕུལ་བ་ལས་བྱུང་བ་ཡིན། ། བུང་བའི་ཡིད་
འོང་སྒྲ་ཡིས་བསྐྱོད། ། མེ་ཏོག་གཡོ་བ་འཁོར་བར་བཀོད། ། ཁ་དོག་སྣ་ཚོགས་
དྲི་ཞིམ་པའི། ། མེ་ཏོག་ཚོགས་ཀྱིས་རི་མོར་བྲིས། ། གདུགས་མཛེས་སྣ་ཚོགས་
དར་གྱིས་བརྒྱན། ། མཆོད་རྟེན་རྣམས་ལ་ཕུལ་བ་ཡིས། ། འཁོར་ལོ་སྒྱུར་བ་ས་
སྐྱོང་བ། ། གླིང་བཞིའི་དབང་ཕྱུག་དེ་ཡིས་འཐོབ། ། ཉི་མའི་འོད་ཟེར་གསེར་
གདུགས་ཐོགས། ། དཔལ་ལྡན་དུལ་བའི་གླང་པོ་མཆོག ། རིན་ཆེན་དུ་མས་
བརྒྱན་པ་ཞོན། ། རྫུ་འཕྲུལ་བརྒྱ་བྱིན་དང་འགྲན་པའི། ། གླིང་བཞི་ཡིས་ནི་
འཁོར་ལོ་སྒྱུར། ། ས་རྣམས་མ་ལུས་སྐྱོད་པར་བྱེད། ། དེ་དག་བདེ་གཤེགས་སྐུ་
གདུང་ལ། ། མེ་ཏོག་གདུགས་ཕུལ་འབྲས་བུ་ཡིན། ། གདུགས་ཕུལ་བའི་
གཏམ་སྟེ་དགུ་པའོ། །
བདེ་བར་གཤེགས་པའི་འཁྲུངས་གནས་དང་། ། དེ་ཡིས་ཡུད་ཙམ་
བཞུགས་པའི་གནས། ། རབ་ཏུ་གསལ་བར་གྲགས་གྱུར་པ། ། ནུས་པ་ཀུན་

གྱིས་གདུང་སྣོད་སྐུ། ། ཤིན་ཏུ་ཁྱད་འཕགས་གཙུག་ཏོར་མཐོ། ། སྐུ་གཟུགས་
བཞེངས་ནས་ལེགས་སྦྱངས་ལ། ། སྐྱེ་བོ་གང་གིས་སྐུ་བཞེངས་པའི། ། ནང་དུ་
རིང་བསྲེལ་བཅུག་བྱས་ན། ། ཀུན་ནས་བརྒྱ་བྱིན་ལས་འཕགས་པའི། ། མི་
དབང་གླིང་བཞི་རྣམས་སུ་ནི། ། དཔལ་དང་ལྡན་པའི་ལོངས་སྤྱད་ནས། །
མཐའ་རུ་རྣམ་དག་གོ་འཕངས་འཐོབ། ། རྒྱལ་བའི་སྐུ་གདུང་བཅུག་ལས་
ཡིན། ། ཟླ་བ་དང་འདྲ་ལྟ་ན་སྡུག ། སྨིན་མ་ལེགས་ཤིང༌ མིག་དཀྱུས་
རིང༌། ། མིར་སྐྱེས་གསེར་དང་ནོར་བུ་ལྡན། ། བཟོད་ཅིང་ངེས་པ་དང་ལྡན་
པ། ། རྒྱ་མཚོས་གདུགས་པའི་ས་རྣམས་ནི། ། སྐྱོང་བྱེད་འཁོར་ལོ་སྒྱུར་རྒྱལ་
ཡང་། ། དེ་དག་སངས་རྒྱས་སྐུ་གཟུགས་ནི། ། རིང་བསྲེལ་དང་བཅས་གུས་
པས་འཐོབ། ། རིང་བསྲེལ་གྱིས་གཏམ་སྟེ་བཅུ་པའོ། །
བདེ་བར་གཤེགས་པ་མཆོད་རྣམས་ཀྱི། ། ཕོ་བྲང་མཆོག་ནི་བརྒྱུན་བྱེད་
པ། ། གསེར་གྱི་མདོག་དང་ལྡན་འགྱུར་ཞིང་། ། ནད་རྣམས་ཀུན་ལས་གྲོལ་
བར་འགྱུར། ། ལྷ་དང་མི་ལས་ཁྱད་འཕགས་ཤིང་། ། ཉི་མའི་འཁོར་ལོ་ལྟ་
བུར་མཛེས། ། ནོར་དང་གསེར་ནི་མང་བ་དང་། ། རྒྱལ་པོའི་རིགས་ཀྱིས་རྒྱལ་
པར་འགྱུར། ། འཇིག་རྟེན་གསུམ་གྱིས་མཆོད་པ་ཡི། ། སངས་རྒྱས་ལ་ནི་གང་
ཞིག་འདིར། ། མཎྜལ་མེ་ཏོག་བཅས་བྱེད་པ། ། འགྲོ་བའི་བདག་པོ་ཚེ་རིང་
ཞིང༌། ། སྣ་ཚོགས་ནད་ཀྱིས་འཇིགས་ལས་གྲོལ། ། གང་ཡིན་དེ་ཡིས་སྐད་ཅིག་
ཐོབ། ། བདེ་གཤེགས་མཎྜལ་བྱེད་དེ་དག ། ཕ་རོལ་ཕྱིན་དྲུག་ཐོབ་འགྱུར་
ཏེ། ། ཆུ་དང་ས་བསྲེས་བཏང་སྦྱིན་པ། ། གྲོག་མོ་སོགས་སེལ་ཚུལ་ཁྲིམས་
ཏེ། ། བསྲེས་ནས་ཉེད་པ་བཟོད་པ་ཡིན། ། འབད་པ་བྱེད་པ་བརྩོན་འགྲུས་
ཡིན། ། སྐད་ནན། ། ལེགས་པར་བཟོད་པ་ཤེས་རབ་བོ། ། སྣ་ཚོགས་ཤེས་
རབ་ཀྱིས་བརྒྱན་ལ། ། ས་གཞི་བྲིས་པ་འབུལ་བྱེད་པ། ། ལྷ་ཡི་བདེ་བ་ཐམས་
ཅད་དང་། ། ལོངས་སྤྱོད་མཆོག་དང་ལྡན་འགྱུར་ཞིང་། ། མིར་སྐྱེས་གསེར་

ལས་ལྷག་པ་ཡི། ། ཁ་དོག་དང་ལྡན་མཛེས་པ་དང༌། ། པདྨའི་མདོག་ལྟར་
ཡན་ལག་ཚང༌། ། མིག་ནི་དཀྱུས་རིང་མཛེས་པར་འགྱུར། ། མཎྜལ་གྱི་གཏམ་
སྟེ་བཅུ་གཅིག་པའོ།
པདྨའི་མདང་འདྲའི་ལག་པ་མཛེས། ། འོད་གསལ་ཁ་དོག་དྲི་བཟང་
ལྡན། ། རོ་ཞིམ་རེག་ན་བདེ་བ་དང༌། ། ལྷ་དང་མི་ཡི་ཁང་བཟང་ན། ། འོད་
གསལ་གསེར་གྱི་གཞོང་པ་རུ། ། ལྷ་ཡི་བདུད་རྩིས་བཀང་ཟ་བ། ། དེ་དག་
སངས་རྒྱས་ལ་སོགས་པའི། ། དགེ་བདུན་ཡུལ་དུ་ལྷགས་པ་ལ། ། ཞལ་ཟས་
དྲངས་པའི་འབྲས་བུ་ཡིན།། ། རྡོ་རྗེ་གདན་ལ་བཞུགས་ནས་ནི། ། འདོད་པའི་
དགྲ་དང་བཅས་པ་ཡི། ། ཚོགས་ནི་བྱམས་པས་ངེས་ཕམ་མཛད། ། གང་ཞིག་
མཐར་ཐུག་དཀའ་བའི་ཡུལ། ། མཐའ་མེད་པར་ནི་སྤྱོད་འགྱུར་བ། ། ཉོན་
མོངས་དཀའ་བའི་དགྲ་ལས་རྒྱལ། ། ཕུང་པོའི་བདུད་ཀྱང་རབ་བཅོམ་
ནས། ། འཆི་བདག་བདུད་ལ་མངའ་བརྙེས་པ། །ཞལ་ཟས་ཕུལ་བར་གྱུར་
པས་ཡིན། ། རོ་རྣམས་བྲོ་བའི་མཆོག་དང་ནི། ། ཡན་ལག་ཚང་ཞིང་ཡོངས་
རྫོགས་ལྡན། ། བདེ་ཞིང་དཔལ་ལྡན་སྟོབས་དང་ལྡན། ། ཚེ་དང་སྟོབས་དང་
ཁ་དོག་དང༌། ། གཟུགས་བཟང་བ་དང་ལྡན་པ་ནི། ། མཁས་པས་ཟས་མཆོག་
བཏང་ལས་བྱུང་། ། སྟོབས་དང་བརྩོན་འགྲུས་ལྡན་པ་ཡི། ། རྣམ་གྲངས་ལས་
ནི་ངེས་པར་རྒྱལ། ། ཡང་དག་དཔལ་ཐོབ་མི་དབང་གིས། ། རོ་ལྡན་ཁ་ཟས་
ལོངས་སྤྱོད་པ། ། རྟག་ཏུ་ཟས་མཆོག་སྦྱིན་དེས་ཡིན། ། ཟས་ཀྱི་གཏམ་སྟེ་བཅུ་
གཉིས་པའོ། །
གཡོ་ཞིང་ཨུཏྤལ་གྱིས་བསྒོས་པ། ། དྲི་མེད་པདྨ་རཱ་ག་བཞིན། ། ཡིད་
འོང་གསེར་གྱི་སྣོད་དུ་བླུགས། ། དྲི་ཞིམ་ཙན་དན་གྱིས་བསྒོས་མངར། ། ཡིད་
དུ་འོང་དང་བདར་ཞིང་འཐུང༌། ། ཅུང་ཟད་མིག་ནི་ཟངས་མདོག་འདྲ། ། གླུ་
ལེན་སྒྲ་དང་ངོས་ལྡན་པའི། ། མི་མཆོག་དེ་དག་སྐོམ་རྣམས་ནི། ། སྦྱིན་པ་

བྱིན་པའི་འབྲས་བུ་ཡིན། ། ཨིན་དྲ་ནཱི་ལ་བེ་ཌཱུརྱ། ། རིན་ཆེན་མཆོག་རྣམས་
ཀྱིས་སྤྲས་པའི། ། གསེར་གྱི་སྣོད་ནི་གང་ཡིན་པར། ། ལྷ་ཁང་ལྷ་ཡི་བུ་མོ་
ནི། ། བྲང་གི་དཀྱིལ་ན་ནུ་མ་ནི། ། བུམ་པ་ལྟ་བུའི་འབུར་ལྡན་པའི། ། རབ་
མཛེས་བཙུགས་དང་ལྷན་གཅིག་ཏུ། ། སྦྲང༌ རྩི་ལྟར་མངར་བཏུང་འཐུང་
བ། ། ཡོན་ཏན་ལྡན་པའི་ཚོགས་ལ་ནི། ། བཏུང་བ་ཡིད་འོངས་བྱིན་པ་
ཡི། ། འབྲས་བུ་ཡིན་པར་མཁས་རྣམས་གསུང་། ། གང་ཞིག་ཁ་དོག་དྲི་ཞིམ་
སོགས། ། ཚོགས་ལྡན་སྐོམ་པའི་གདུང་བ་སེལ། ། བད་ཀན་རླུང་དྲག་རབ་ཞི་
བྱེད། ། ཁ་ར་པི་པི་ལིང་བསྲེས་ཚོར། ། ཙན་དན་ལྟ་བུར་ཚ་བ་སེལ། ། ཟླ་
བའི་འོད་ཟེར་དང་ལྡན་པའི། ། སྣོད་དུ་བླུགས་ནས་དེ་དག་གིས། ། གུས་པར་
དགེ་འདུན་ལ་ཕུལ་བས། ། ཕ་རོལ་གྱི་ནི་སྐྱེ་གནས་སུ། ། ལྷ་ཡི་བཏུང་བ་ཐོབ་
པར་འགྱུར། ། མངར་ཞིང་མངར་མཆོག་གུས་པ་ཡིས། ། བཏུང་བ་ཚོགས་
མཆོག་ལ་ཕུལ་བས། ། ལྷ་དང་མི་ཡི་གནས་རྣམས་སུ། ། ལྷ་ཡི་བུ་མོ་མཆོག་
རྣམས་དང༌། ། ཡུན་རིང་བཏུང་བ་ལྷན་ཅིག་འཐུང༌། ། གང་ཞིག་ས་གནས་
མི་རྣམས་ཀྱིས། ། དང་བའི་དད་པའི་ཡིད་ཀྱིས་ནི། ། དགེ་འདུན་ལ་ནི་བཏུང་
བ་མཆོག ། དུས་ལ་བབ་པར་དྲངས་པ་ཡིས། ། འཁོར་བའི་རི་ཁྲོད་གནས་པ་
ན། ། རྟག་ཏུ་བཏུང་བའང་ཞི་བཟང་འཐོབ། ། བཏུང་བའི་གཏམ་སྟེ་བཅུ་
གསུམ་པའོ། །
གང་ཞིག་སྔོ་སེར་ལྗང་དམར་དཀར། ། སྣ་ཚོགས་ཁ་དོག་འོད་བཟང་
ལ། ། མཛེས་གསལ་གོས་ཀྱི་ཕྲེང་བ་ནི། ། ཡོན་ཏན་མཆོག་དང༌ ལྡན་པ་
ཡི། ། འཇིག་རྟེན་བླ་མ་ལ་ཕུལ་བས། བསྔགས་པའི་གོས་མཆོག་ཐོབ་པར་
འགྱུར། ། གང་ཞིག་དགེ་འདུན་མཆོག་སོགས་ལ། ། གང་ཞིག་དད་དང་གུས་
པ་ཡིས། ། གོས་ཀྱི་ཕྲེང་བ་འབུལ་བྱེད་པ། ། དེས་ནི་ངོ༌ ཚ་ཤེས་དགོས་
དང་། ། མཆོག་ཏུ་གྱུར་པའི་ཆོས་ཀྱི་གོས། ། ཉོན་མོངས་གཉེན་པོའི་ཆོས་གོས་

འཐོབ། ། ཁ་དོག་སྣ་ཚོགས་ཀྱིས་སྨྲས་པའི། ། སྔོན་པོ་སེར་པོ་དཀར་པོ་
དང་། ། གཞན་ཡང་དམར་པོ་ཡིད་འོང་བ། ། ཤིན་ཏུ་མཛེས་པའི་གོས་དག་
དང༌། ། ཆོས་གོས་ཕྲེང་བ་འབུལ་བྱེད་པ། ། བདེ་འགྲོ་ཡིས་ནི་བདེ་བར་
འགྲོ། ། གཟུགས་དང་ལྡན་ཞིང་ཡིད་འོང་ལ། ། ལྷ་ཡི་གོས་ནི་ཟད་མེད་
དང༌། ། ངོ་ཚ་ཤེས་པའི་གོས་ཀྱིས་བརྒྱན། ། བདག་བློ་ངང་གིས་མཁས་པ་
དང་། ། དེ་ནི་ཆོས་ཀྱི་དབང་ཕྱུག་འགྱུར། ། གོས་ཀྱི་གཏམ་སྟེ་བཅུ་བཞི་
པའོ།
མེ་ཏོག་བཟང་པོ་དགེ་འདུན་ལ། ། རབ་ཏུ་འཐོར་ཞིང་མཆོད་བྱེད་
པ། ། བརྒྱ་བྱིན་ལས་ལྷག་ལོངས་སྤྱོད་ལྡན། ། པདྨའི་དབང༌ པོ་ལྟ་བུར་
མཛེས། ། མཆོག་ཏུ་གྲགས་པ་དང་ལྡན་ཞིང༌། ། རྟག་ཏུ་དེ་ནི་སྐད་ཅིག་
གིས། ། དགྲ་ལས་རྣམ་པར་རྒྱལ་བར་འགྱུར། ། ས་རྣམས་ལ་ནི་སྤྱོད་བྱེད་
པའི། ། རིན་ཆེན་མཆོག་གི་མིར་འགྱུར་རོ། ། སྤོས་མཆོག་དང་ནི་དྲི་བཟང་
གིས། ། རྒྱལ་བ་རྣམས་ལ་འབུལ་བྱེད་པ། ། ལུས་ཀྱི་གྲགས་པའི་དྲི་ཡིས་
ཁྱབ། ། ཨུཏྤལ་སྔོ་དང་མཉམ་པ་ཡི། ། མིག་ནི་དྲི་མེད་དཀྱུས་རིང་མཛེས།
བཻ་ཌཱུརྱ་དང་མུ་ཏིག་དང་། ། རིན་པོ་ཆེ་ཡིས་ཡན་ལག་བརྒྱན། ། ལུས་ཀུན་ཀུ་
ཤའི་གོས་ཀྱིས་གཡོགས། ། སྐྱེ་བ་ཀུན་ཏུ་མི་ཡི་མཆོག ། གཟུགས་དང་ལྡན་
པར་གྱུར་པ་ནི། ། དགེ་འདུན་དྲི་བཟངས་ཕུལ་བ་ཡིས། ། སྣ་ཚོགས་པ་ཡི་
སྨན་རྣམས་ནི། ། དེ་དག་དགེ་འདུན་ལ་ཕུལ་བས། ། མཛེ་ལ་སོགས་པའི་ནད་
རྣམས་ཀྱི། ། སྡུག་བསྔལ་མི་བཟད་པ་ལས་གྲོལ། ། བཞིན་ནི་མཛེས་ཤིང་
གསེར་རྣམས་དང༌། ། མཉམ་ཞིང་ཁ་དོག་ཡིད་དུ་འོང༌། ། རྒྱལ་པོ་ཡི་ནི་འཚོ་
བ་རྣམས། ། གང་ཡིན་པ་དང་བྲལ་བ་འཐོབ། ། མེ་ཏོག་ལ་སོགས་པའི་གཏམ་
སྟེ་བཅོ་ལྔ་པའོ། །
ས་བདག་འཁོར་ལོ་སྒྱུར་གང་ལ། ཐལ་མོ་སྦྱར་བ་བྱས་ནས་ནི། །

མཁུར་བ་རྣ་རྒྱན་མཛེས་ལྟུང་བས། ། གུས་ལྡན་ལེགས་པར་སྤྱི་བོ་ཡིས། ། ལན་
མང་དུ་ནི་ཕྱག་བྱེད་པ། ། དེ་དག་སངས་རྒྱས་ཕྱག་བྱེད་པའི། ། འབྲས་བུ་
ཡིན་ཞེས་མཁས་རྣམ་སྨྲ། ། སྐྱེས་པ་ཙམ་གྱིས་གཙོར་འགྱུར་བའི། ། རྟག་ཏུ་
མཐོན་པོའི་རིགས་སྐྱེ་ཞིང་། ། རྟ་དང་གླང་པོས་རྒྱུ་བྱེད་པ། ། དེ་དག་བླ་མ་
འཕགས་པ་ལ། ། ལེགས་པར་ཕྱག་ནི་བྱས་པས་ཡིན། ། སྙན་པ་ཡིས་ནི་ཁྱབ་
འགྱུར་ཞིང་། ། ངེས་པར་ལེགས་པར་འཛིན་པ་དང༌། ། གསལ་བར་བྱེད་པའི་
འོད་ཀྱིས་ནི། ། སྡུག་བསྔལ་ཐམས་ཅད་སྤོང་བྱེད་ཅིང༌། ། ནད་ནི་ཐམས་ཅད་
འཇོམས་པར་བྱེད། ། འཇིག་རྟེན་དུ་ནི་བདེ་འགྲོར་ངེས། ། མི་དབང་གི་ནི་
རྒྱུད་དུ་འགྱུར། ། འབྲས་བུ་དཔལ་དང་ལྡན་པ་ཡང་། ། ཐུབ་དབང་ཕྱག་བྱས་
པ་ལས་ཡིན། ། འཁོར་ལོ་སྒྱུར་རྒྱལ་སྟོབས་གྲགས་ལྡན། ། ཡན་ལག་སུམ་ཅུ་
གཉིས་མཚན་ལྡན། ། རྒྱལ་འགྱུར་ས་སྟེངས་གཙོ་བོ་དེ། ། སངས་རྒྱས་ལ་ནི་
ཕྱག་བྱས་པའི། ། འབྲས་བུ་ཡིན་པར་བློ་ལྡན་གསུངས། ། དེ་ལྟར་ཡོན་ཏན་
ཚོགས་ཤེས་པས། ། ལུས་འདི་འཇིག་པར་ཤེས་ནས་ནི། ། མཁས་པས་སངས་
རྒྱས་ཕྱག་བྱ་ཞིང༌། ། ལུས་ཀྱི་ལས་ནི་ལེགས་པར་སྤྱད། ། ཕྱག་གཅིག་འཚལ་
བར་གྱུར་པ་ཡིས། ། འཁོར་བ་སྦྱོང་བའི་རྒྱུ་འཐོབ་ཅིང༌། ། འཁོར་བའི་
འཇིགས་མཐོང་གུས་པ་ཡིས། ། དེ་ལྟར་སུ་ཞིག་ཕྱག་མི་བྱེད། ། ཕྱག་གི་གཏམ་
སྟེ་བཅུ་དྲུག་པའོ། ། ཀྲིཎྜ་སཱ་ར་ལྟར་མཛེས་གཟུགས། ། སྟོབས་ལྡན་འཇམ་
ཞིང་ཤིན་ཏུ་སྣུམ། ། དགུན་དུས་བསྲོ་ཁང་གོས་བཟང་བགོས། ། ཡིད་འོང་
མཛེས་མ་ལ་འཁྱུད་ནས། ། མི་དབང་གང་ཞིག་རྩེ་བྱེད་ཅིང༌། ། རོ་མཆོག་སྣ་
ཚོགས་ལྡན་པ་ནི། ། རིན་ཆེན་སྣོད་བླུགས་འཐུང་བ་དེ། ། དེ་དག་སྒྲོན་མེ་
ཕུལ་བ་ཡི། ། ཤིན་ཏུ་འབྲས་བུ་མངོན་ཡིན་པར། ། ཡང་དག་རྫོགས་སངས
རིན་ཆེན་གསུངས། ། འབར་ཤིང་མེ་ལྕེ་རྒྱས་དང་ལྡན། ། ཁང་པའི་ནང་དུ་མེ་ཉིད་
འབར་གསལ། ། དགུན་དུས་གྲང་བ་སེལ་བྱེད་པའི། ། སྣང་བ་ཐུབ་པའི་

དབང་པོ་ནི། ། མཆོག་ཏུ་གྱུར་ལ་ཕུལ་བ་ཡིས། ། ལྷ་དང་མི་ཡི་འཇིག་རྟེན་
ན། །གསལ་ཞིང་རབ་ཏུ་འབར་གྱུར་དང་། ། དྲི་ཟ་ལྷ་མིན་མིའམ་ཅི། །
བྱད་བཞིན་མཛེས་དང་ལྷན་ཅིག་ཏུ། ། སྟོན་ཟླ་དང་འདྲ་རབ་མཛེས་པ།།
སྡུག་པ་པང་པར་འཁྱུད་ནས་ནི། ། ལུས་ནི་ཡིད་དུ་འོང་བ་དང་། ། མཐོ་རིས་
སུ་ནི་སྤྱོད་བྱེད་པ། ། དེ་དག་གང་ཚེ་འཕགས་ཚོགས་ལ། ། སྣང་བ་དང་བས་
ཕུལ་བ་ཡིན། ། རྐུན་མ་ལས་རྒྱལ་བཞོན་པར་ལྡན། ། ས་རྣམས་མ་ལུས་རྗེས་
སུ་སྐྱོང་། ། བྱད་བཟང་གསེར་གྱིས་ཡན་ལག་བརྒྱན། ། དེ་དག་གིས་ནི་སྣང་
བ་རྣམས། ། ཕུལ་བའི་འབྲས་བུ་འདི་དག་ཡིན། ། སྣང་བའི་གཏམ་སྟེ་བཅུ་
བདུན་པའོ། །
རི་རྣམས་ཀྱིས་ནི་བསྒྲིབས་པ་དང་། ། མཆོག་ཏུ་རིང་ན་གནས་པ་
དང༌། ། ཤིན་ཏུ་ཕྲ་བའི་དངོས་པོ་དང་། ། མཚན་མོ་སླག་གིས་བསྒྲིབས་པ་
དག ། གང་ཚེ་ལག་མཐིལ་གནས་པ་ལྟར། ། དགེ་སློང་མ་འགགས་པ་ཡིས་
མཐོང༌། ། དེ་ནི་བདེ་བར་གཤེགས་པ་ལ། ། ཞུགས་ཕུལ་བ་ཡི་འབྲས་བུ་
ཡིན། ། སྤྱན་གྱིས་དངོས་ཀུན་གཟིགས་པའི་ཕྱིར། ། བདེ་གཤེགས་མར་མེ་
ཕུལ་བ་ཡིས། ། སངས་རྒྱས་ཉིད་ནི་བརྙེས་ཤེས་གྲགས། ། གང་ཆ་ལག་མཐིལ་
གནས་པ་ལྟར། ། ཕུལ་བའི་བཅོམ་ལྡན་གང་ཞེ་ན། ། ཐུབ་དབང་དྲི་མེད་སྤྱན་
ལ་ཕུལ། ། རིང་དང་ཕྲ་དང་བསྒྲིབ་པ་དང༌། – ། དཔག་ཚད་ཀྱིས་ཆོད་མཐོང་
ལ་ལྟོས། ། རྒྱལ་ལ་ཞུགས་མར་ཕུལ་བ་ཡི། ། དེ་འབྲས་ཡིན་པར་ཐུབ་པས་
གསུངས། ། ས་བདག་རྒྱལ་པོ་གང་ཡིན་ལ། ། ཟླ་བ་ལྟ་བུའི་གཟུགས་ལྡན་
པ། ། ཨུཏྤལ་ལྟ་བུར་མིག་དཀྱུས་རིང༌། ། གང་ཞིག་ལྷ་ཡི་འཇིག་རྟེན་ན། །
གསེར་མདོག་འོད་ཀྱིས་སྣང་བ་ལྟར། ། རང་གི་འོད་ཀྱིས་སྣང་བྱེད་པའི། །
འཁོར་ལོས་སྒྱུར་བའི་རྒྱལ་པོ་ནི། ། ནོར་བུ་བརྒྱ་ཕྲག་འོད་ཟེར་གྱིས། ། ས་
རྣམས་རྒྱུ་ཞིང་སྣང་བྱེད་པ། ། དེ་དག་ཤཱཀྱ་སེང་གེ་ལ། ། གུས་པར་མར་མེ་

ཕུལ་བ་ཡིས། ། རྒྱ་ཆེར་འཕེལ་བར་གྱུར་པ་ཡིན། ། ལྷ་གང་འཇིག་རྟེན་གསལ་
བྱེད་ཅིང་། ། ཨུཏྤལ་ལྟ་བུའི་མིག་ལྡན་པ། ། སྨིན་མ་ལེགས་ཤིང་གསེར་མདོག་
ལྡན། ། མིག་སྟོང་དང་ནི་ལྡན་པ་ཡི། ། བརྒྱ་བྱིན་ལྷ་ཡི་བདག་པོ་ཉིད། ། ལྷ་
ཡི་གདན་ལ་འདུག་པ་དང༌། ། གང་ཞིག་འདོད་བྲལ་ཚངས་པ་ནི། ། འོད་
གསལ་ལྷ་མཆོག་ཕྱག་བྱེད་ཅིང༌། ། ལྷ་ཤིང་ཤིང་རྟ་གཡོ་བྱེད་པ། ། སྟོན་པ་ཡི་
ནི་རིང་བསྲེལ་ལ། ། མར་མེ་ཕྲེང་བ་མིས་ཕུལ་བས། ། འབྲས་བུ་རྒྱ་ཆེན་གྱུར་
པ་ཡིན། ། མར་མེའི་གཏམ་སྟེ་བཅོ་བརྒྱུད་པའོ། །
མི་དབང་དུས་ནི་ཐམས་ཅད་དུ། ། ཉམས་དགའ་བ་ཡི་ཁང་བཟང་
མཆོག ། རོལ་མོའི་གནས་ཀྱིས་ཉམས་དགའ་རབ། ། འཚོ་ཞིང་རྒྱལ་བའི་སྒྲ་
སྒྲོགས་པ། ། བཙུན་མོའི་འཁོར་དང་རོལ་བྱེད་པ། ། གྲང་བ་སེལ་བའི་ཁང་པ་
ནི། ། ཕྱོགས་བཞི་ནས་ནི་བྱོན་པ་ཡི། ། དགེ་འདུན་བཞུགས་གནས་ཕུལ་བས་
ཡིན། ། ཐུབ་པ་འཕགས་པའི་དགེ་འདུན་བཅས། ། གཙུག་ལག་ཁང་གི་དོན་
དུ་ནི། ། ཚིག་གིས་རབ་ཏུ་བསྐུལ་བ་དང༌། ། ཚོགས་པ་ཡི་ནི་གྲོགས་བྱེད་
ཅིང་། ། ངེས་པར་དུས་སུ་འགྲོ་བྱེད་པ། ། གཉིད་ལོག་པའམ་ལངས་པ་
ནི། ། བསོད་ནམས་རྒྱུན་ནི་ཚད་མེད་འཕེལ། ། ཤེས་རབ་རྡོ་རྗེ་མཚོན་ཆ་
ཡིས། ། ཕྱིན་ཅི་ལོག་གི་རི་བཅོམ་ནས། ། ས་དང་བཅས་པའི་ཁང་བཟངས་
འགྱུར། ། དགེ་འདུན་ལ་ནི་ཡོ་བྱེད་དང༌། ། ལོངས་སྤྱོད་བཟང་པོ་དང་བཅས་
པ། ། གཙུག་ལག་ཁང་ནི་གང་ཞིག་བྱེད། ། རྣམ་པར་རྒྱལ་བའི་ཁང་བཟངས་
ནི། ། རིན་ཆེན་མཆོག་གི་རང༌ བཞིན་གྱི། ། རྩིག་པ་ཀ་བ་གདུང་ལྡན་
པའི། ། མཛེས་དང་ལྷན་ཅིག་དུས་ཀུན་ཏུ། ། དེ་ནི་ལྷ་ཡི་འཇིག་རྟེན་
འདིར། ། ཡུལ་རིངས་དུ་ནི་མངོན་པར་དགའ། ། དཔལ་དང་ལྡན་པའི་བླ་རེ་
དང་། ། སྣ་ཚོགས་ཀྱི་ནི་གོས་ཀྱིས་སྤྲས། ། ཁང་བཟངས་མཆོག་ནི་ཡིད་འཕྲོ་
བ། ། ཡང་དག་གནས་པར་གྱུར་པ་ནི། ། ཡོན་ཏན་ཚོགས་ལྡན་ཕུལ་བ་

ཡིས། ། བརྒྱ་བྱིན་གྱི་ནི་ཁང་བཟངས་མཆོག ། རྣམ་པར་རྒྱལ་བྱེད་ཐོབ་པ་
ཡིན། ། གཙུག་ལག་ཁང་བཞེངས་པའི་གཏམ་སྟེ་བཅུ་དགུ་པའོ།
ཕྱོགས་དང་སྟན་ནི་མཉམ་པ་རུ། ། འབོལ་སྟན་ལ་ནི་ཆུང་མ་ནི། ། ནུ་
མ་རྒྱས་དང་ལྷན་ཅིག་ཏུ། ། མལ་སྟན་ལ་ནི་ས་
ཉེས་པའི་
ཚོགས་སྤངས་དམ་པ་ལ། ། དེ་ཡིས་མཎྜལ་ཕུལ་བས་ཡིན། ། རྐང་རྟེན་དང་
བཅས་ཁྲི་ལ་ནི། ། སྣ་ཚོགས་གོས་ཀྱིས་བརྒྱན་ལ་འདུག ། དབྱངས་སྙན་རོལ་
མོ་དང་མགྲིན་བསྡེབས། ། རིན་ཆེན་རང་བཞིན་སྟན་ལ་ནི། ། དྲི་ཞིམ་པ་ཡིས་
བྱུགས་པ་ཡིས། ། ངད་ལྡང་མལ་དང་ལྡན་པ་ལ། ། དཔུང་པ་ལ་ནི་མགོ་
བརྟེན་ནས། ། ཡུན་རིང་ལྷ་ཡི་ཁང་པ་རུ། ། འཇིགས་པ་མེད་པར་བདེ་བར་
ཉལ། ། དེ་དག་མལ་ཆ་སྟན་རྣམས་ནི། ། དགེ་འདུན་རྣམས་ལ་ཕུལ་བ་
ཡིས། ། འདི་ནི་འབྲས་བུ་ཡིན་པར་བཤད། ། ག་བུར་ཙན་དན་ཨ་ཀ་རུ། །
ལུས་བྱུགས་པ་ཡི་ལྷ་མོ་ནི། ། ནུ་མ་ཟུང་ལྡན་ལུས་བརྟེན་ནས། ། གོས་མཆོག་
འབོལ་སྟན་ལ་རྟག་ཉལ། ། དེ་དག་མཆོད་རྟེན་རྣམས་ལ་ནི། ། གདུགས་དང་
གོས་ཁྲི་ཕུལ་བས་ཡིན། ། མལ་ཆ་དང་སྟན་གྱི་གཏམ་སྟེ་ཉི་ཤུ་པའོ། །
ས་བདག་ཉལ། །
གླིང་བཞི་ལས་ནི་རྣམ་རྒྱལ་ནས། ། སྟོབས་ལྡན་བརྒྱ་བྱིན་གནས་བྱིན་
ཏེ། ། ང་ལས་ནུ་ཡིས་སུམ་ཅུ་གསུམ། ། བདག་པོའི་སྟན་ཕྱེད་དབང་བྱས་
ནས། ། འདོད་པའི་བདེ་བའི་དགའ་བ་མྱོང་། ། ཞག་བདུན་བར་དུ་དབྱིག་
རྣམས་ཀྱིས། ། ཆར་ནི་ཁང་པར་དཔག་མེད་ཕབ། ། དེ་དག་ལྷུང་བཟེད་དུ་
གཏོར་བའི། ། སྦྱིན་པ་ཆེན་པོ་དེ་ཡི་ནི། ། འབྲས་བུ་ངོ༌ མཚར་ཆེན་པོ་
ཡིན། ། སྣོད་ནི་དེ་དང་དེ་དག་གི །རྒྱུ་བཞི་དག་ལ་བརྟེན་པ་ཡིས། ། སྡུག་
བསྔལ་ལ་སོགས་བྱེ་བྲག་གིས། ། འབྲས་བུ་ཐ་དད་ཐ་དད་འགྱུར། ། དེ་ཕྱིར་
མི་དབང་ཁྱད་འཕགས་རྒྱལ། ། ཟླ་བ་ལྟ་བུའི་བཞིན་དང་ནི། ། ཨུཏྤལ་ལྟ་བུའི་
ཁ་དོག་དང་། ། མི་རྣམས་ནང་དུ་རྟག་པར་ནི། ། དྲི་མེད་མིག་ལྡན་རོ་སྟོད་

ཡངས། ། དགའ་ཞིང་སྟན་དང་མལ་ཆ་དང་། ། ཟས་དང་སྣོད་དུ་ལྡན་པ་
ཡི། ། མི་རྣམས་སྦྱིན་པས་ཡང་དག་འཐོབ། ། མི་མཆོག་གིས་ནི་ནད་པ་
དང་། ། དམན་པ་དང་ནི་དབུལ་བ་རྣམས། ། སྙིང་རྗེ་ཅན་གྱིས་སྦྱིན་བཏང་
བས། ། དཔལ་ལྡན་ཡང་དག་ཁྱད་འཕགས་འགྲོ། ། མི་དབང་བརྒྱ་བྱིན་དང་
མཉམ་རྩེ། ། དགའ་ཞིང་བུ་དང་བྲན་གཡོག་བཅས། ། ཟླ་བ་དང་འདྲ་བཞིན་
གྱི་མཆོག ། མིག་ཡངས་ལུས་ནི་ཉི་མ་བཞིན། ། གྲགས་པ་སྙན་པ་དག་དང་
ལྡན། ། མི་དབང་དགུ་ཡི་སྟོབས་འཇོམས་ཤིང་། ། བདེ་བ་ཐམས་ཅད་འཐོབ་
པ་ནི། ། དེ་ཡིས་རང་གི་བླ་མ་དང་། ཕ་མ་རྣམས་ལ་སྦྱིན་ལས་བྱུང་། །
གང་ཞིག་རྟ་དང་ཤིང་རྟ་གླང༌། ། ཞོན་ལ་སྐྱེ་བོའི་ཚོགས་ཕྱག་འཚལ། །
གསེར་གྱི་ཡུ་བ་དང་ལྡན་པ། ། ཟླ་བའི་དབྱིབས་དང་ལྡན་པ་ཡི། ། ཉི་མའི་
འོད་ཟེར་ཟློག་བྱེད་ཐོགས། ། མི་དབང་མཆོག་ཏུ་གྱུར་པ་སྟེ། ། འཁོར་ལོ་སྒྱུར་
བྱེད་རྒྱལ་པོ་ནི། ། ས་རྣམས་དབང་ཕྱུག་དང་བཅས་པའི། ། གང་ཞིག་རྒྱལ་
པོར་གྱུར་པ་ཡི། ། ཡང་དག་ཞིང་ལ་དེ་དག་གིས། ། སྦྱིན་པའི་ས་བོན་སྦྱངས་
པ་ཡི། ། ཡོན་ཏན་མཆོག་གི་འབྲས་དེ་ཡིན། ། དམན་པའི་སྣོད་ལ་སྦྱིན་པ་
ཡིས། ། མང་དུ་བྱིན་ཡང་འབྲས་བུ་ཉུང་། ། ཡུར་མ་ཚེ་མའི་སྐྱོན་བཅསབབ་
པ་བཞིན། ། འདོད་ཆགས་ཞེ་སྡང་གཏི་མུག་སྤང༌། ། ཡོན་ཏན་གྱིས་བརྒྱན་
ཞིང་ལ་སྦྱིན། ། ཉུང་ངུ་བྱིན་ཡང་མང་དུ་འབྱུང༌། ། ནྱ་གྲོ་དྷ་ཡི་ས་བོན་
བཞིན། ། ཞིང་གི་གཏམ་སྟེ་ཉི་ཤུ་གཅིག་པའོ། །
གང་གིས་ཆོས་ཀྱི་སྦྱིན་བྱིན་ཞིང་། ། བྲི་བ་དང་ནི་ཉན་པ་དང༌། ། རྟག་
ཏུ་དེ་དག་སེམས་ཉིད་དང༌། ། གལ་ཏེ་ཡང་དག་སྒོམ་བྱེད་ན། ། སྐྱེ་བ་དྲན་པ་
རྟག་ཏུ་འཐོབ། ། གང་ཞིག་ལྷ་ཡི་འཇིག་རྟེན་ན། ། དཔག་བསམ་གྱི་ནི་ཤིང་
གི་མཆོག ། དོན་རྣམས་ཐམས་ཅད་འགྲུབ་བྱེད་པ། ། ལྷ་ཚོགས་བདེ་བའི་
མཆོག་གྱུར་པ། ། དེ་ནི་བ་མཆོག་བྱིན་པ་ཡི། ། རྒྱ་ཆེ་བ་ཡི་འབྲས་བུ་ཡིན། །

གང་ཞིག་མངལ་དུ་རྫོགས་པར་ནི། ། གཙང་ཞིང་ཡིད་འོང་རོ་མྱང་ལ། ། མར་
དང་སྦྲང་རྩི་སྟོབས་དང་ནི། ། གང་ཞིག་འོ་མ་འཐུང་ཚེ་ཡང་། ། པདྨའི་གེ་
སར་མདངས་ལྡན་པ། ། ཁུ་ལྕོའི་དུས་གང་ཡིན་པར་འཐུང༌། ། སྐྱེད་རྫོགས་
ནས་ཀྱང་དེ་བཞིན་ཏེ། ། བདུད་བརྩིའི་མཆོག་ཀྱང་འཐུང་བྱེད་པ། ། དེ་ནི་བ་
མཆོག་བཏང་ལས་བྱུང༌། ། སེངྒེའི་ཁྲི་ནི་རབ་དགའ་ཞིང་། ། མཛེས་པ་གུས་
པའི་ཆོས་ལ་ནི། ། རིམ་པ་བཞིན་དུ་དེས་ཕུལ་བས། ། གཞིག་པ་མི་ནུས་རྡོ་རྗེ་
གདན། ། རབ་མཆོག་སེང་གེའི་ཁྲི་ལ་བཞུགས། ། ལྷ་ཀླུ་གྲུབ་པ་ཕྱག་འཚལ་
འགྱུར། ། གསེར་གྱི་སྣོད་དུ་རྟག་ཏུ་དེར། ། རོ་ལྡན་འོ་མ་བླུགས་ནས་ནི། །
མི་ཡི་མཆོག་ནི་འཐུང་བྱེད་ཅིང༌། ། དཔལ་ལྡན་ཕུན་སུམ་ཚོགས་པ་དང་། །
པདྨའི་མདོག་ཅན་བུད་མེད་རྙེད། ། དེས་ནི་མ་ཧེ་མཆོག་བཏང་ཡིན། ། རྟག་
ཏུ་ནད་པ་ཉམ་ཆུང་ལ། ། བཞོན་པ་མཆོག་ནི་སྦྱིན་པ་དང་། ། བླ་མ་རྣམས་ནི་
མཉེས་བྱས་ནས། ། བཙུན་ཞིང་མི་རྣམས་ཀྱིས་སྟོད་འགྱུར། ། གསེར་གྱི་ཆས་
ཀྱིས་བརྒྱན་པ་ཡི། ། རྟ་ནི་ཡིད་དུ་འོང་བ་ལ། ། མི་མཆོག་རྟག་ཏུ་ཞོན་ནས་
རྒྱུ། ། ཤིན་ཏུ་རིང་བའི་ཡུལ་རྣམས་སུ། ། རྫུ་འཕྲུལ་གྱིས་ནི་འགྲོ་བྱེད་པ། །
བཞོན་པ་མཆོག་ནི་སྦྱིན་པ་ཡིས། ། དེ་ལྟ་བུ་ཡི་མི་རུ་འགྱུར། ། དོ་ཤལ་དང་ནི་
དོ་ཤལ་བྱེད། ། འོག་བག་དང་ནི་ལྡན་པ་ཡི། ། ཡིད་འོང་ལྷ་མོ་རྣམས་ལ་
རྩེ། ། སུམ་ཅུ་རྩ་གསུམ་བདག་བསྐྲུན་པ། ། བལྟོས་པ་མེད་པར་སྦྱིན་པ་
ལས། ། བྱུང་བར་མཁས་རྣམས་རབ་ཏུ་བཤད། ། བདུད་ཀྱི་ཟིལ་གྱིས་མ་ནོན་
ཅིང་། ། ལེགས་པར་གསུངས་པ་རྟག་ཏུ་ནི། ། བདུད་རྩི་ལྟ་བུར་མཉེན་པར་
གྱིས། ། ས་གཞི་ལྟ་བུར་ཆོས་ཀྱི་ཡུམ། ། ཉོན་མོངས་དགྲ་ནི་སྤོང་བར་
བྱེད། ། འཁོར་བའི་བདེ་བ་ཉམས་མྱོང་ཞིང༌། ། ཕུན་སུམ་ཚོགས་པ་ཐམས་
ཅད་ཀྱི། ། རབ་མཆོག་གཉིད་ནི་ཐོབ་པར་འགྱུར། ། དུབ་པའི་དུས་ནི་ཐམས་
ཅད་དུ། ། མཁས་པས་གནས་ནི་ཕུལ་བ་ཡིས། ། མཐོ་རིས་ཕྱིན་ནས་རྟག་ཏུ་

དགའ། ། བརྒྱ་བྱིན་དང་ནི་ལྷན་ཅིག་ཏུ། ། རྟག་ཏུ་དགའ་བ་མྱོང་བར་
བྱེད། ། འདིར་ནི་སྐྱེད་མོས་ཚལ་ཕུལ་བས། ། སྣ་ཚོགས་པ་ཡི་ཤིང་རྣམས་
ལ། ། མེ་ཏོག་དྲི་ཞིམ་དང་ལྡན་ཞིང༌། ། མངོན་པར་མཐོ་བའི་མིང་ཐོབ་
ནས། ། སྐྱེད་མོས་ཚལ་རྣམས་ལོངས་སྤྱོད་ལྡན། ། ཆུ་བོ་རྒལ་བར་དཀའ་བ་
ཡི། ། གནས་སུ་ཟམ་པ་འཛུགས་བྱེད་པ། ། མི་དེ་ལོངས་སྤྱོད་དང་ལྡན་
པའི། ། མཐོ་རིས་གནས་སུ་འགྲོ་བར་འགྱུར། ། གསེར་མདོག་ལྟ་བུའི་ལུས་
དང་ལྡན། ། ཉམས་དགའ་རྫིང་བུ་བྱེད་པའི་མི། ། མཐོ་རིས་གནས་ནི་ཐོབ་
པར་འགྱུར། ། འཇིག་རྟེན་འདི་རུ་མིར་གྱུར་ནས། ། རྒྱལ་པོ་ཡི་ནི་དགའ་བདེ་
ཐོབ། ། ཁྲོན་པ་དང་ནི་བུ་ཉེན་ཁང་། ། སེམས་ཅན་རྣམས་ནི་རྟེན་པ་
དང༌། ། ཐན་པ་གྲགས་པས་རློབ་གྱུར་པ། ། བྱེད་པའི་མི་མཆོག་གང་ཡིན་
པ། ། ལྷ་ཡི་བདེ་བ་མྱོང་བར་འགྱུར། ། ཉི་མའི་འོད་ཟེར་ཚ་བ་ཡིས། ། ཤིན་
ཏུ་སྡུག་བསྔལ་ལྡན་པ་ལ། ། གང་ཞིག་གདུགས་ནི་སྦྱིན་བྱེད་པ། ། གདུགས་
དང་འདྲ་བར་དེ་དག་ནི། ། དགྲ་ཡི་ཚོགས་ལས་རྒྱལ་འགྱུར་ཞིང་། ། རྟག་ཏུ་
བདེ་བ་མཆོག་དང་ལྡན། ། མཆིལ་ལྷམ་རྒྱན་གྱིས་བརྒྱན་པ་ནི། ། སེམས་ཅན་
ཐམས་ཅད་དག་ལ་ནི། ། གུས་པ་ཡིས་ནི་སྦྱིན་བྱེད་པ། ། དེ་དག་གཞོན་པ་
མཆོག་རྣམས་ལ། ། ལྷ་དང་མི་ཡི་འཇིག་རྟེན་དུ། ། ཡུན་རིང་ཞོན་པར་སྐྱེ་
བར་འགྱུར། ། ཡོན་ཏན་རྣམས་ནི་སྒྲོགས་པ་ཡིས། ། རྒྱལ་བ་མཆོག་གིས་
བསྟོད་བྱེད་པ། ། ཐམས་ཅད་དག་ནི་བཏུད་པ་ཡིས། །ལུས་ཀྱིས་ཕྱག་ནི་
འཚལ་བྱེད་པ། ། བླ་མར་བསྟེན་པའི་རིགས་སྐྱེ་ཞིང་། ། དེ་དག་སོ་སོར་རིག་
པ་འཐོབ། ། རྫ་རྔ་པི་ཝང་པ་ཊ་ཧས། ། བདེ་བར་གཤེགས་མཆོག་མཆོད་བྱེད་
པ། ། མིར་གྱུར་ནས་ནི་དབྱངས་སྙན་ལ། ། སྒྲ་ནི་ཤིན་ཏུ་སྙན་པར་འོས། །
ཡིད་དུ་འོང་བའི་གཟུགས་དང་ལྡན། ། བདེ་བར་གཤེགས་པའི་མཆོད་རྟེན་
ལ། ། དགའ་བས་སྲོག་ནི་འཇུག་བྱེད་ཅིང༌། །གདུགས་དང་དྲིལ་བུ་རྣམས་

དང་ནི། ། གདུགས་ཀྱི་ཕྲེང་བ་འབུལ་བྱེད་པ། ། དེ་དག་མིར་ནི་རྒྱ་ཆེ་
ཞིང་། ། དཔལ་ནི་ཕུན་སུམ་ཚོགས་པར་འཐོབ། ། མིར་གྱུར་པ་ནི་མ་ལུས་
པའི། ། བདག་པོ་ཉིད་ནི་སྟོབས་དང་ལྡན། ། དཔུང་རྒྱན་མུ་ཏིག་རྒྱུན་ལྡན་
པས། ། ས་རྣམས་སྦྱིན་པར་བཏང༌ བ་ལས། ། ཡིན་པ་རུ་ནི་མཁས་པ་
འཆད། ། མཆོད་རྟེན་དང་ནི་རྒྱལ་བ་ཡི། ། སྐུ་མཆོག་རྣམས་ནི་བཞེངས་བྱེད་
པ། ། གདུགས་ལྡན་སྐུ་གདུང་འཇུག་བྱེད་པ། ། མཐོ་རིས་ཡང་དག་འདིར་
ཐོབ་ནས། ། མི་རྣམས་ཀྱིས་ནི་བསྟོད་པར་འགྱུར། ། གང་ཞིག་དང་པོ་སངས་
རྒྱས་ལ། ། ས་དང་ལྕི་བས་བྱུགས་ནས་ནི། ། མེ་ཏོག་འབྲས་བུ་ཟས་སྐོམ་
ཕུལ། ། རྟག་ཏུ་མཆོད་པ་བྱེད་པ་ནི། ། རྒྱལ་པོའི་བུ་ནི་ཐོབ་པར་འགྱུར། །
རྒྱ་ཆེན་མར་མེ་སྣ་ཚོགས་དང༌། ། དྲི་ཞིམ་མེ་ཏོག་བདུག་པ་དང་། ། བུ་རམ་ལ་
སོགས་བཏུང་བ་རྣམས། ། དགེ་འདུན་ལ་ནི་འབུལ་བྱེད་ལ། ། དེ་ཡང་ནོར་
དང་ལྡན་འགྱུར་ཞིང༌། ། ལྷ་མིའི་བདེ་བ་དག་དང་ལྡན། ། མཆོད་རྟེན་གདུང་
བཅས་གཙུག་ལག་ཁང༌། ། མི་གང་འབད་པས་ཉེན་འཁོར་ཕྱོགས། ། ཀུན་
ནས་དྲི་མ་མེད་བྱེད་པ། ། གསེར་གྱི་ཁ་དོག་འདྲ་བར་འགྱུར། ། རྟག་ཏུ་སྣང་
བ་འབུལ་བྱེད་ཅིང༌། ། གྲང་དུས་གོས་དང་ཁང་པ་དང་། ། རྒྱུན་དང་བུ་མོ་
བཏུང་བ་བྱིན། ། སྐྱེ་གནས་རྣམས་སུ་བདེ་ལྡན་འགྱུར། ། ས་སྟེངས་དུ་ནི་ཚེ་
རིང་ཞིང་། ། ཐམས་ཅད་ནད་ལས་གྲོལ་བར་འགྱུར། ། མཉམ་པ་མེད་པའི་
བདེ་བ་འཐོབ། ། དེ་དག་རྟག་ཏུ་བདེ་དང་ལྡན། ། ལྷ་ཡི་བདེ་བ་སྣ་ཚོགས་
པ། ། ཉམས་སུ་མྱོང་ཞིང་འབྱུང་འགྱུར་བ། ། སྲོག་གཅོད་སྤངས་པ་ལས་ཡིན་
པར། ། ངེས་པར་མཁས་པ་རྣམས་ཀྱིས་བསྟན། །གཞན་མཐོང་བརྣབ་
སེམས་མི་བྱེད་པ། ། ཆོམ་རྐུན་ལས་ནི་དབེན་གྱུར་ཅིང་། ། རྫས་ནི་ཡོངས་སུ་
སྲུང་བར་བྱེད། ། གསེར་ནི་དཔག་མེད་ཕུན་ཚོགས་ཐོབ། ། རྐུན་མ་བརྒྱ་ཕྲག་
དག་གིས་ནི། ། མི་དབང་ལས་ནི་དབྲལ་མི་ནུས། ། ཆུང་མི་གཞན་ལ་མི་འཕྱོ་

ཞིང་། ། ལེགས་བསྲུངས་ཆུང་མ་མཉམ་མེད་རྙེད། ། སྐྱེ་བར་དགྲར་གྱུར་ཅུང་
ཟད་མེད། ། འདིར་ནི་འཇིག་རྟེན་ཡིད་རྟོན་ཅིང་། དེ་ལ་ཡིད་མི་ཆེས་ཡོད་
མིན། ། དེ་དང་དེར་ནི་སྐྱེ་བ་ན། ། ཨུཏྤལ་སྔོན་པོ་ལྟ་བུར་ནི། ། དྲི་དང་ཡིད་
དུ་འོང་བའི་གཟུགས། ། དེ་ནི་མི་འགྱུར་ཁ་དྲི་ཞིམ། ། རྫུན་གྱི་ཚིག་ཀྱང་སྨྲ་མ་
ཡིན། ། དམ་པ་ཡི་ནི་གྲོགས་ལྡན་ཞིང་། ། མི་དབང་གིས་ནི་གུས་པས་
མཆོད། ། བུ་དང་ཆུང་མ་བྲན་དང་ནི། ། ལོངས་སྤྱོད་རྒྱུ་ནི་ཆེན་པོ་ཡིས། །
དཔག་ཏུ་མེད་པའི་བདེ་ཐོབ་པ། ། རྟག་ཏུ་ཕྲ་མ་སྤངས་པ་ཡིན། ། ཡིད་དུ་
འོང་ཞིང་སྒྲ་སྙན་ལ།། དག་ནི་མཉན་པར་འོས་པ་དང་། ། རྟག་ཏུ་ཤིན་ཏུ་
མཛེས་པ་དང༌། ། མི་རྣམས་དང་ནི་ལྷ་རྣམས་སུ། ། ང་རྒྱལ་ཚིག་ནི་རྩུབ་མོ་
དག ། མི་དེ་ཡིས་ནི་སྤངས་པས་ནི། ། ཆོས་དོན་བདེན་ལ་དགའ་བ་ཡི། །
སྨྲ་བ་དེ་ནི་འཇིག་རྟེན་གྱི། ། རྟག་ཏུ་མཆོག་ཏུ་ཡིད་འོང་འགྱུར། །ཡང་ཡང་
མཆོད་པ་དེ་ཡིས་འཐོབ། ། རིན་ཆེན་མ་དང་བཞིན་པས་ཕྱུག ། མངོན་མཐོ་
འཇིག་རྟེན་སྣ་ཚོགས་པའི། ། བདེ་བ་མཐའ་ཡས་མྱོང་བར་གྱུར། ། བདག་
གཞན་ཆགས་པ་སྤངས་པ་ཡིས། དེ་འདིར་འདོད་ཆགས་ཆུང་འགྱུར་
ཞིང༌། ། རྟག་ཏུ་ལོངས་སྤྱོད་རྒྱ་ཆེན་ལྡན། ། ངག་ལ་དབང་ཞིང་གྲགས་ལྡན་
འགྱུར། ། རབ་ཏུ་མཛེས་པ་ཉིད་འཐོབ་ཅིང་། ། དེ་ནི་རྟག་ཏུ་ཕྱུག་ཅིང་
བདེ། ། རྒྱལ་སྲིད་ཀྱིས་མཐོ་འཇིག་རྟེན་གྱི། ། ཚངས་པ་ཉིད་ནི་ཐོབ་འགྱུར་
ཞིང་། ། ཡང་དག་བྱམས་པའི་སེམས་ལྡན་ལ། ། དབང་པོ་ཡོད་པའི་མི་རུ་
སྐྱེ། ། མཐོ་རིས་མཐར་འབྲས་བདེ་བ་ཐོབ། ། ཡང་དག་རྫོགས་དང་མི་དེ་
ལྡན། ། གང་ཕྱིར་འདི་དག་ཐམས་ཅད་ནི། ། ཡང་དག་ལྟ་བ་མཆོག་ཏུ་
ནི། ། དགེ་བའི་རྩེ་བའི་འབྲས་བུ་ཡིན། ། དད་དང༌ བློ་གྲོས་དང་ལྡན་
པའི། ། བསོད་ནམས་ཀྱི་ནི་ཞིང་མཆོག་ལས། །ས་གསུམ་བདེ་བ་རྒྱ་ཆེན་
སྐྱེ། ། དེ་ལྟའི་ཁྱད་པར་མི་ཤེས་ནས། ། ཡོན་ཏན་རིན་ཆེན་ཐམས་ཅད་

ཀྱི། ། གཏེར་དུ་གྱུར་པའི་དད་པ་ཡི། ། རྟག་ཏུ་དེ་ཡིས་བསྟེན་པར་བྱ། །
དད་པ་ཡིས་ནི་མ་བཞིན་དུ། ། དགེ་བ་རྣམས་ནི་བསྐྱེད་པར་བྱ། ། དེ་བས་
ཐོག་མར་སྐྱེས་བུ་ཡིས། ། ཡིད་ཀྱིས་ལེགས་པར་བསྟེན་པར་བྱ། ། འབྱུང་
གནས་དད་པ་སྤངས་པ་ཡིས། ། དམ་ཆོས་རིན་ཆེན་བྱང་ཆུབ་ཕྱོགས། ། ངེས་
པར་གཟུང་བར་ནུས་མ་ཡིན། ། རྒྱལ་པོ་ལས་ནི་ཉམས་པ་ཡིས། ། ལོངས་སྤྱོད་
འབྲས་ལས་ཉམས་པ་ལྟར། ། དད་པའི་དབང་པོའི་ས་ཉམས་ན། ། དེ་བཞིན་
འབྲས་རྣམས་ཐོབ་མ་ཡིན། ། དེ་ཕྱིར་སྐྱེས་བུ་མཁས་པ་ནི། ། འཇིག་རྟེན་བདེ་
གཤེགས་བྱེད་འདོད་པས། ། ཡིད་ནི་རབ་ཏུ་དང་བ་ཡིས། ། རྟག་ཏུ་ཕན་པ་
ཉིད་དུ་གྱིས། ། ལྷག་མས་ཉེས་པ་ཞི་མ་ཡིན། ། གཞན་དུ་དད་པ་དང་ལྡན་
པའི། ། ཉེས་པའི་ཚོགས་ན་ཐམས་ཅད་བསྲེགས། ། དམན་ཞིང་གོས་མེད་
རྨོངས་པ་དང༌། ། ལག་པ་ན་ནི་ཐོད་པ་ཐོགས། ། འཇིག་རྟེན་འདི་ནི་སློང་བ་
སྣང་། ། སྦྱིན་པ་མེད་པའི་འབྲས་ལ་བལྟོས། ། ཐ་དད་ཁྱིམ་དུ་སློང་ཞིང་
རྒྱུ། ། རྟག་ཏུ་བཀྲེས་པར་ཀུན་ཏུ་འཁོར། ། གང་ཞིག་ལུས་ལག་སྐྱོང་བ་
ལ། ། ཁྱི་དང་འདྲ་བར་རིང་ན་གནས། ། ཀུན་ཏུ་འཇུག་ཅིང་སློང་བ་ལ། །
ཕྱིར་ལྡོག་ཉུང་ཤས་ཕྱོགས་ཅིག་ཀྱང་། ། གང་ཞིག་ཁ་ཟས་མི་སྟེར་བ། ། ཁ་ནི་
ཁབ་ཙམ་ལྟོ་བ་རི། ། ལུས་སྐམ་སྐྲ་ཡི་གོས་ཀྱི་ནི། ། ཉི་མའི་འོད་ཟེར་སྣང་མིན་
ལ། ། ཡི་དྭགས་སྐོམ་གྱིས་གདུངས་པ་སྣང་། ། འབྲས་དེ་ལག་གིས་མ་བྱིན་
ཞིང༌། ། དུས་མ་སྦྱིན་པའི་འབྲས་བུར་གསུངས། ། སྣ་ཚོགས་བསྡུས་པའི་
གཏམ་སྟེ་ཉི་ཤུ་རྩ་གཉིས་པའོ། །
བསོད་ནམས་སྤྲོ་བསྐྱེད་མཉན་པར་གྱིས། ། གཏོང་དང་བསོད་ནམས་
དཀོན་པ་སྟེ། ། བདེ་བར་གཤེགས་པའི་སྐུ་གཟུགས་ལ། ། སྐུ་གདུང་རྣམས་ནི་
བཅུག་བྱས་ན། ། ཁྲུས་གསོལ་གདུགས་ནི་འདེགས་པ་དང༌། ། མཎྜལ་ཟས་
དང་སྐོམ་རྣམས་དང་། ། གོས་དང་མེ་ཏོག་ལ་སོགས་དང༌། ། སྣང་བ་དང་ནི་

མར་མེ་དང་། ། གཙུག་ལག་ཁང་དུ་མལ་སྟན་དང་། ། ཞིང་དང་སྣ་ཚོགས་
ཕུལ་ནས་ནི། ། བསྟོད་ཅིང་ཕྱག་ནི་འཚལ་བྱེད་པ། ། འདིའང་དུ་མ་ཕུན་སུམ་
ཚོགས། ། གཏམ་ནི་ཉི་ཤུ་རྩ་གཉིས་ཀྱིས། ། ཡང་ཡང་སྦྱིན་པའི་བསྔགས་པ་
བརྗོད། ། མཚོ་ནི་སྦྲུལ་གྱི་གང་བཞིན་དང༌། ། མེ་ཏོག་ལོ་མ་རྒྱས་པ་ཡི། །
ལྗོན་ཤིང༌ ཚེར་མ་དང་བཅས་བཞིན། ། ཐོས་དང༌ དཔྱོད་དང་རིགས་ལྡན་
བཞིན། ། དེ་ལྟ་བུ་ཡི་བྱེ་བྲག་ཅན། ། ཚུལ་ཁྲིམས་ལ་ནི་རྒྱབ་ཕྱོགས་ཡིན། །
དབུལ་ཡང་ཁྲིམས་ལྡན་མཆོག་ཡིན་གྱི། ། ཡོན་ཏན་བརྒྱུན་དང་བྲལ་བ་ཡི། །
ནོར་ལྡན་རྣམས་དང་མཚུངས་མ་ཡིན། ། དབུལ་ཡང༌ སྐྱེས་བུ་དམ་པ་
རྣམས། ། དེ་དག་ཡོན་ཏན་རོ་མྱོང་བས། ། བདུད་རྩི་ལྟ་བུར་ཁྱད་པར་
འཕགས། ། ཡང་དག་དྲན་བྱ་བླ་མ་བཞིན། ། ཡོན་ཏན་ལྡན་འཕགས་གཟི་
བརྗིད་ལྡན། ། ནོར་རྣམས་དང་ནི་རྒྱན་དང་ནི། ། དེ་དག་རྒྱལ་པོ་རྣམས་ཀྱིས་
ནི། ། དྲུང་དུ་ཉེ་བར་མཆོད་འདོད་པས། ། ཚུལ་ཁྲིམས་འདི་ནི་བསྲུང་བར་
གྱིས། ། འཇིག་རྟེན་བདེ་བ་རྣམ་རྒྱལ་བའོ། ། འཇིགས་དང་ཞེ་སྡང་བཅས་པ་
ལ། ། ཆོས་ཀྱི་བདག་ཉིད་བློས་བྱས་ཏེ། ། བདེ་མཆོག་ཕྱིར་ནི་སྐྱེས་བུ་
ཡིས། ། བདེ་བ་རྒྱ་ཆེན་མི་འཕྲོགས་པ། ། ཐོབ་པར་འདོད་པ་དེ་ཡིས་ནི། །
ཚུལ་ཁྲིམས་ཉིད་ནི་བསྲུང་བར་གྱིས། ། ཚུལ་ཁྲིམས་ལས་ཉམས་འདུལ་ཞིང་
འཚེ། ། དེ་ཡིས་འཇིགས་བཅས་ཉམས་སུ་མྱོང་། ། ཚུལ་ཁྲིམས་ལྡན་ལ་དེ་དག་
མེད། ། དེ་ནས་འཇིག་རྟེན་ཕ་རོལ་ཏུ། ། མཐའ་ཡིས་གཏུགས་ཤིང་འགྲོ་བ་
ནི། ། བདེ་བའི་ཡུལ་རྣམས་འདོད་པ་ཡིས། །དེ་ཡིས་ཚུལ་ཁྲིམས་འདི་ཉིད་
སྲུངས། ། ཚུལ་ཁྲིམས་བརྟན་དང་ངེས་ལྡན་ན། ། བདེ་འགྲོ་ཉོན་མོངས་
བདག་ཉིད་མིན། ། ལོག་པར་ལྟ་བས་ལམ་གོལ་ཕྱིར། ། དེ་ཕྱིར་ཐར་བར་རབ་
བྱུང་ཞིང་། ། རྟགས་ལྡན་མཐོ་རིས་འདོད་པ་ཡིས། ། དེ་ཡིས་ཚུལ་ཁྲིམས་འདི་
ཉིད་སྲུངས། ། མི་འཇིག་དབྲོག་ཏུ་མེད་པའི་རྒྱུན། ། ཚུལ་ཁྲིམས་འདི་ཡིན་

བསྲུང་བར་གྱིས། ། ཚུལ་ཁྲིམས་ནོར་གྱི་མཆོག་ཡིན་ཏེ། ། གཞན་གྱིས་དཔོག་
ཅིང་སྐྱུར་མི་ཚུགས། ། ཚུལ་ཁྲིམས་བརྟེན་ཏེ་འཆི་བ་ན། ། གཞན་དུ་རྗེས་
འབྲངས་ལུས་མ་ཡིན། ། ཚུལ་ཁྲིམས་རྗེས་སུ་འབྲང་བའི་གྲོགས། ། ཚུལ་
ཁྲིམས་རྒྱན་གྱི་མཆོག་ཡིན་ཏེ། ། རྒྱུན་དེ་ལ་ནི་སྟོར་བ་མེད། ། ཡིད་བཅུགས་
པ་ཡི་གྲོགས་པོ་ཡིན། ། ཚུལ་ཁྲིམས་ལྟ་བུའི་ཕན་བྱེད་མེད། ། ཚུལ་ཁྲིམས་ཡང་
དག་ངེས་པའི་གཉེན། ། ཕ་དང་མ་དང་བུ་ཡིན་ཏེ། ། འདོད་པ་སྟེར་བ་ཚུལ་
ཁྲིམས་ཏེ། ། མཐུ་ཡིས་འབྲས་བུ་འདི་སྦྱིན་བྱེད། ། ཚུལ་ཁྲིམས་ཀྱི་གཏམ་སྟེ་ཉི་
ཤུ་གསུམ་པའོ། །
བསྐལ་བ་སྟོང་དུ་བསགས་པ་ཡིས། ། སྦྱིན་དང་བདེ་གཤེགས་མཆོད་ལ་
སོགས། ། ལེགས་སྤྱད་གང་ཡིན་དེ་ཀུན་ཀྱང་། ། ཁོང་ཁྲོ་གཅིག་གིས་འཇོམས་
པར་བྱེད། ། ཞེ་སྡང་དང༌ མཉམ་སྡིག་པ་མེད། ། བཟོད་དང་མཉམ་པའི་
དཀའ་ཐུབ་མེད། ། དེ་ཕྱིར་འབད་པས་བཟོད་པ་བསྒོམ། ། སྣ་ཚོགས་པ་ཡིས་
ཚུལ་གྱིས་ནི། ། ཞི་བའི་ཡིད་ཀྱིས་མ་བཟུང་ན། ། དགའ་དང་བདེ་བ་མྱོང་བ་
ཡིན། ། སྡང་བའི་ཟུག་རྔུ་ཡིད་གནས་ལ། ། གཉིད་མེད་བརྟན་པ་ཡོད་མ་
ཡིན། ། ཞེ་སྡང༌ བྲལ་བར་མ་གྱུར་ན། ། ཇི་སྲིད་འཚོ་བར་གནོད་དང་
བཅས། ། ཁྲོ་བ་གཅིག་པུ་བཅོམ་པ་ཡིས། ། རྣམ་པར་སྡང་བ་ཐམས་ཅད་
བཅོམ། ། རྟོག་པའི་བུད་ཤིང་ལ་མཆོད་པའི། ། ཁྲོ་བའི་མེ་ཡིས་འགྲོ་བ་
སྲེག ། དང་པོར་བདག་ཉིད་སྲེག་བྱེད་ལ། ། གཞན་དག་སྲེག་པའམ་ཡང་ན་
མིན། ། རྒས་པ་ཡིས་ནི་གཟུགས་བཞིན་དང༌། ། ཁྲོས་དང་མུན་པས་མིག་དང་
ནི། ། བློ་དང་བྲལ་བས་འདོད་དོན་ལྡན། ། དེ་བས་ཁྲོ་བས་འཇོམས་པར་
བྱེད། ། དགེ་བའི་ལས་ལ་འདིར་སྦྱར་བྱ། ། བདག་ལ་གནོད་བྱེད་འབྱུང་བ་
དང༌། ། དེ་ལས་ཟློག་པར་བྱ་སྙམ་པ། ། སྡིག་ལྡན་སེམས་ཡིན་ཁྲོར་ཅི་
ཡོད། ། མཚོན་སོགས་བྱེད་པོ་སྤངས་ནས་ནི། ། འཕེལ་བ་ཅི་ཞིག་ཁྲོ་རུ་

ཡོད། ། རྩོདད་བྱེད་ཞེ་སྡང་ཡིན་པས་ན། ། དེ་ཕྱིར་ཞེ་སྡང་ལ་སྡང་
བསྔགས། ། བཟོད་པའི་གཏམ་དེ་ཉི་ཤུ་བཞི་པའོ། །
ཡོན་ཏན་རིན་ཆེན་ཐམས་ཅད་ཀྱི། ། གཏེར་དུ་གྱུར་པ་བརྩོན་འགྲུས་
ཏེ། ། ཉོན་མོངས་རྒྱ་མཚོ་ཀུན་སྒྲོལ་བའི། ། རྒྱ་ཆེན་མཆོག་ནི་བརྩོན་འགྲུས་
ཡིན། ། བརྩོན་འགྲུས་ཤིང་རྟ་གང་ཡིན་པ། ། དངོས་པོ་བསམ་པས་མི་འཐོབ་
པ། ། དེ་འདྲ་འགྲོ་ན་ཡོད་མ་ཡིན། ། གླང་པོ་རྟ་དང་རྐང་ཐང་དང་། །
མདའ་དང་མདའ་ཆེན་དགྲ་སྟ་དང༌། ། མཚོན་ཆ་ཡིས་ནི་གཡུལ་འགྱེད་
ཅིང་། ། དགྲ་བགེགས་མཐར་ནི་རྒྱལ་བྱེད་པའི། ། འདི་ཡི་སྟོབས་དང་ལྡན་པ་
ཡི། ། བརྩོན་འགྲུས་དཔའ་བོ་ཆེན་པོ་ཡིན། །རྒྱ་མཚོ་ཆུ་སྲིན་ཚོགས་གནས་
ཤིང་། ། ཆུ་རླབས་མཐོན་པོར་རིམ་རྒྱུ་བ། ། བརྩོན་འགྲུས་ལྡན་པའི་དཔའ་བོ་
ཡིས། ། བ་ལང་རྗེས་བཞིན་འགོམ་པར་བྱེད། ། རིང་ཐང་མེད་པའི་རིན་ཆེན་
གྱི། ། གཏེར་ནི་ལེན་པར་བྱེད་པ་ཡིན། ། འདོད་ཆགས་ལ་སོགས་སྦྲུལ་གདུག་
རྣམས། ། ལུས་ལ་བརྩོན་འགྲུས་ཅན་གྱི་སྤོང་། ། ཁྲིམས་ལྡན་སྐྱེ་བོ་དམ་པ་
ནི། ། སེམས་ནི་དྲི་མེད་ཁྱད་འཕགས་པས། ། མིར་ནི་ཡང་དག་མཉམ་གཞག་
འཛིན། ། རི་རབ་མཛེས་པའི་རྩེ་མོ་རུ། ། བལྟ་ན་སྡུག་པའི་ལྷ་མོ་ལ། ། པང་
དུ་ལག་པས་འཁྱུད་པ་ཡིས། ། བདེ་དང་ལྡན་ཞིང་དགའ་བར་བྱེད། ། མཁའ་
གནས་ལྷ་ནི་གང་ཡིན་པས། ། གཉིས་གཉིས་ལྡན་པ་ངེས་སྤངས་ནས། ། ཡང་
དག་ཡིད་ཀྱི་བདེ་བ་མྱོང་། ། ཤིན་ཏུ་འབྲས་བུ་རྒྱ་ཆེ་བ། ། སྐྱེད་པའི་རྒྱུ་ནི་
བརྩོན་འགྲུས་ཏེ། ། བརྟན་པ་ལ་སྦྱོར་དེ་སྦྱོར་བྱེད། ། བརྩོན་འགྲུས་ཀྱི་གཏམ་
སྟེ་ཉི་ཤུ་ལྔ་པའོ། །
ཉོན་མོངས་དགྲ་ཡི་སྡེ་མཚན་རྣམས། བསམ་གཏན་ལྡན་པས་ཟིལ་
མནན་ནས། ། ཡང་དག་བྱང་ཆུབ་དཔལ་རྣམས་འཐོབ། ། བྱང་ཆུབ་ཡན་
ལག་རབ་སྦྱིན་ཞིང་། ། འཆི་མེད་སྐྱེ་བའི་རྒྱུར་གྱུར་པ། ། འདོད་ཆགས་ཞེ་

སྡང་ལ་སོགས་པ། ། ཉེས་པ་ཐམས་ཅད་སེལ་བ་ཡིས། ། རྒྱུ་ནི་བསམ་གཏན་
ཡིན་པ་རུ། ། བློ་ལྡན་དེ་ཡིས་རབ་ཏུ་གསུངས། ། ནམ་མཁའ་དང་ནི་སེམས་
མཉམ་ལ། ། གསེར་དང་བོང་བར་མཉམ་པ་ཡི། ། བསམ་གཏན་སྒོམ་བྱེད་
སྐྱེས་བུ་ཡིས། ། ཡོན་ཏན་རྣམས་ཀྱི་རྒྱུ་རུ་གསུངས། ། ཉོན་མོངས་དགྲ་ཚོགས་
ལས་རྒྱལ་བའི། ། དགེ་བའི་སྟོབས་ཀྱིས་བསྒྲུབས་པ་ལས། ། མཚན་ནི་ཐམས་
ཅད་ལྡན་པ་ཡི། ། ཡང་དག་རྫོགས་པའི་བྱང་ཆུབ་དཔལ། ། ཡང་དག་རབ་
མཆོག་བདག་ཉིད་ཅན། ། དཀོན་པའི་རིགས་པ་ཐོབ་པར་འགྱུར། ། སེམས་
ལ་ཡེ་ཤེས་བདག་པོ་ཡིས། ། དགྲ་ཡི་འཇིགས་པ་རྣམས་སྤངས་ནས། ། གང་
གིས་མི་ཡི་དབང་པོ་སྐྱེད། ། བསམ་གཏན་གཅིག་པུ་དེ་རྒྱུ་སྟེ། ། ཡོན་ཏན་
ཀུན་གྱི་གཏེར་ཡིན་པར། ། འཕགས་པའི་ཡོན་ཏན་གྱིས་ཕྱུགས་གསུངས། །
རྨོངས་པའི་མུན་པ་སེལ་མཛད་ཅིང་། ། རྒྱུན་གྱིས་རྟག་པའི་ཡེ་ཤེས་ཀྱིས། །
རྫོགས་སངས་རྒྱས་ཀྱི་ཉི་མ་དང༌། ། མི་རྣམས་དང་ནི་ལྷ་རྣམས་ཀྱིས། ། བདེ་
རྒྱུ་བསམ་གཏན་རབ་མཆོག་ཡིན། ། བསམ་གཏན་གྱི་ལེའུ་སྟེ་ཉི་ཤུ་དྲུག་
པའོ། །
ཤེས་རབ་སྟོབས་དང་བྲལ་བ་ནི། ། སྐྱེས་བུའི་གཟུགས་ཅན་འབའ་ཞིག་
སྟེ། ། སྙིང་པོ་སྤངས་པའི་མཐར་ཐུག་པར། ། རི་མོར་བྲིས་པའི་གཟུགས་དང་
མཚུངས། ། བློ་ལྡན་བརྩོན་འགྲུས་དང་ལྡན་པའི། ། བློ་ལྡན་དེ་ལ་འབྲས་
འདོད་འབྱུང༌། ། བླ་མེད་བདག་ཉིད་གསོད་པའི་དགྲ ། སྐྱེ་བ་དུ་མས་གང་
ཆོད་དང་། ། བདག་ཉིད་སྐྱེ་བར་འགྱུར་བ་ཡི། ། རིགས་དང་མིང་དང་རུས་
རྣམས་དང་། ། དབུས་བཞིན་དུ་ནི་མཐའ་བཟུང་ལ། ། རྣལ་འབྱོར་པ་ཡི་ཤེས་
པ་འཇུག ། ཤེས་རབ་སྟོབས་ཀྱིས་དེ་ཤེས་གསུངས། ། འཇིག་རྟེན་རྣམས་ནི་
དྲི་མ་ཡི། ། རབ་རིབ་ཚོགས་ནི་སེལ་བྱེད་པས། ། དེ་བས་བློ་དེ་ཆེས་མཆོག་
ཡིན། ། ཡེ་ཤེས་སྣང་བ་བསྐྱེད་པ་ཡིས། ། མི་རྣམས་ཀྱི་ནི་ཉེས་པའི་

ཚོགས། ། རྟག་ཏུ་སྟོངས་པར་བྱེད་པ་ཡིན། ། དང་པོར་དབང་པོ་འདི་བསྒྲུབ་
བྱ། ། ཡིད་ཀྱི་ཕྲ་རབ་རྣམ་ཤེས་ཤིང་། ། རིགས་པ་ཐམས་ཅད་གསལ་བྱེད་
ཡིན། ། ཤེས་རབ་དེ་ཡང་རྟག་པར་ནི། ། སྟོབས་ཀྱིས་དགེ་བ་སྐྱེད་བྱེད་
པའི། ། རྒྱུ་ཡིན་པར་ནི་རྟག་ཏུ་གྲགས། ། བྱ་བའི་རྒྱུ་མཚོའི་ནང་དུ་ནི། །
གདོན་མི་ཟ་བར་ནུབ་པ་དང་། །གཡུལ་གྱི་ནང་དུ་ཤེས་རབ་གཙོ། ། ཤེས་
རབ་སྟོབས་ཀྱིས་རྣམ་རྒྱལ་ཐོབ། ། ཐོས་པའི་ཤེས་རབ་གང་ཡིན་དེ། ། དགེ་བ་
རྣམས་ཀྱི་རྒྱུ་རུ་འགྱུར། ། དེ་ལྟས་ཡོན་ཏན་ཐམས་ཅད་ནི། ། སྒྲུབ་པར་བྱེད་
པ་ཡིན་པའི་ཕྱིར། །གདོན་མི་ཟ་བར་ཤེས་རབ་བསྒྲུབ། ། ཤེས་རབ་མེད་པའི་
སྐྱེས་བུ་ནི། ། མི་གསལ་ཐོ་རངས་མར་མེ་བཞིན། ། ཤེས་རབ་ཀྱི་གཏམ་སྟེ་ཉི་
ཤུ་བདུན་པའོ། །
མཐོ་རིས་ཐར་པའི་ཡོན་ཏན་ནི། ། རིན་པོ་ཆེ་ཡི་གཏེར་གྱུར་པ། ། ཕ་
རོལ་ཕྱིན་པ་དྲུག་འདི་ཉིད། ། ས་གཞི་བཞིན་དུ་ཤེས་པའི་མིས། ། བདག་ཕན་
བསྒྲུབས་པ་དེ་ཡིས་ནི། ། གཞན་ལ་ཕན་པར་བྱ་བའི་ཕྱིར། ། མྱུར་དུ་རྟག་
པར་རྒྱུན་ཏུ་འབབ། ། ཕ་རོལ་ཏུ་ཕྱིན་པའི་གཏམ་སྟེ་ཉི་ཤུ་བརྒྱད་པའོ། །
ལེགས་པར་བཤད་པ་རིན་པོ་ཆེ་ཟ་མ་ཏོག་ལྟ་བུའི་གཏམ་སྙན་དངགས་
མཁན་ཆེན་པོ་སློབ་དཔོན་དཔའ་བོས་མཛད་པ་རྫོགས་སོ། །
རྒྱ་གར་གྱི་མཁན་པོ་རུ་དྲ་དང་། ལོ་ཙཱ་བ་ཆེན་པོ་དགེ་སློང་ཤཱཀྱ་འོད་
ཀྱིས་བསྒྱུར་བའོ། ། ། །

ཕྱིན་ཅི་ལོག་བཞི་སྤང་བའི་གཏམ།
རྒྱ་གར་གྱི་སྐད་དུ། ། ཙ་ཏུརྦ་པདྨ་ཀ་ཐཱ། བོད་སྐད་དུ། ཕྱིན་ཅི་ལོག་
བཞི་སྤང་བའི་གཏམ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །
སྐྱེས་བུ་དམ་པ་ཡིད་འོངས་ཡུལ་རྣམས་ཡོངས་སྨོད་སྨྲ་བར་གྱུར་པ་ན། ། དེ་ལ་
ཡིད་འབྱུང་སྐྱོ་བར་བྱེད་ན་ཁྱེད་ཡིད་སྐྱོ་བར་ཅིས་མི་བྱེད། ། ཁྱེད་ཀྱི་ལུས་སྡུག་
དེ་ཡང་ཉེས་མང་དེ་ལ་སྨད་པར་བྱས་པ་ནི། ། ཡོན་ཏན་མང་ཡོད་དེ་ཕྱིར་
བདག་གི་ཚིག་ནི་ཅུང་ཟད་མཉན་པར་གྱིས། ། འདི་ནི་རྟག་པར་གྱུར་ཏམ་ཇི་
སྲིད་གྱུར་པར་བདེ་བའི་དོན་གྱུར་ཏམ། ། དེར་མ་གྱུར་ཀྱང་གཙང་བར་གྱུར་
ཏམ་དེ་མེད་གྱུར་ཀྱང་དབང་ཡོད་གྱུར། ། རྟག་མིན་བདེ་བའི་རྒྱུ་མིན་གཙང་བ་
མ་ཡིན་རང་དབང་ཅན་མིན་ན། ། ཅི་ཕྱིར་བློ་གྲོས་རབ་ཉམས་ཁྱེད་ལུས་ཉེས་
བརྒྱར་བཅས་ལ་ཆགས་བྱེད་སྨྲོས། ། རི་བོ་མཐོན་པོའི་རྩེ་མོའི་སྟེང་ནས་ས་ལ་
ལྷུང་བར་གྱུར་པ་ཡིས། ། ཞིག་པར་གྱུར་ཚེ་ཅི་འདི་བར་སྣང་ལ་ནི་བདེ་བ་མྱོང་
འགྱུར་རམ། ། སྐྱེས་ནས་བརྩམས་ཏེ་འཆི་བ་ཉིད་ཕྱིར་རྟག་ཏུ་རབ་ཏུ་རྒྱུག་པ་
སེམས་ཅན་རྣམས་ནི་བར་སྐབས་གང་དུ་བདེ་བ་ཇི་ལྟར་ཐོབ་པར་
འགྱུར། ། གང་གིས་ས་འོག་འཛུལ་ཏེ་ཀླུ་ཡི་དབང་པོ་པདྨའི་རྩ་བ་ལྟར་འབྱིན་
བྱེད། ། གང་གིས་མཐོ་རིས་འཛེགས་ཏེ་དབང་པོར་བཅས་པའི་ལྷ་ཚོགས་མིད་
པར་བྱེད་པ་དང༌། ། གང་གིས་ས་སྟེང་འཕྱན་འཕྱན་ནིར་ཀ་དང་ནི་ར་གུ་ན་ལ་
བཏུས་གྱུར་པའི། ། འཆི་བདག་དེས་མི་ཚུགས་པར་གང་དུ་གནས་ནས་ཁྱོད་ནི་
འཇིགས་པ་མེད་པར་འགྱུར། ། ཡུན་རིང་འཚེ་ཡང་ལུས་ནི་རྒས་པར་རབ་ཏུ་
རྙིངས་པ་ཉིད་དུ་འགྱུར། ། ཚེ་ནི་ཐུང་འགྱུར་ཚེ་ན་མོད་ལ་འཆི་བདག་པར་ནི་

འགྲོ་བར་འགྱུར། ། རྒ་དང་འཆི་བའི་བར་ན་ཕོངས་པར་བཅས་པར་གནས་
པར་གྱུར་པའི་མི། ། ཉམ་ངར་ལྟུང་བས་འདི་ལས་བདེ་བ་ཐོབ་པར་ཡོང་མི་
འགྱུར། ། བྱིས་པ་རྣམས་ལ་བརྩེ་མེད་རྒན་ལ་གུས་པར་གྱུར་པ་ཅུང་ཟད་
མེད། ། གཞོན་ནུ་མ་ལ་ངོར་ལྟ་ཕྲ་མོ་མེད་ཅིང་ཉམས་ཐག་རྣམས་ལ་བརྩེ་མེད་
པ། ། དེ་ལྟར་གཞུང་ལུགས་མེད་པའི་འཆི་བདག་གང་ཡིན་དེ་ནི་བདག་ལ་
ནི། ། དུས་ལ་སྡོད་ཅེས་གཞོན་ལུས་ཤ་རྒྱས་སྲ་བར་ཁྱེད་ཡིད་མ་སེམས་ཤིག །
ཁྱིམ་དྲུང་གནས་པའི་ནོར་ནི་ཅུང་ཟད་བརྐུས་ཤེས་ཐོས་པར་གྱུར་པ་ན། ། རང་
གི་ཁྱིམ་དག་བསྲུང་བར་བྱ་སྙམ་སེམས་པ་འདི་ནི་རིགས་པ་ཡིན། ། མི་ནི་ཁྱིམ་
ཁྱིམ་དག་ནས་ཉིན་རེ་དྲངས་ཏེ་ཁྱེར་བར་བྱེད་པ་ན། ། གཤིན་རྗེ་ལ་ཅི་དོག་
མེད་གྱུར་ཏམ་འགྲོ་བ་མེལ་ཙེ་ཅིས་མི་བྱེད། ། ཇི་ལྟར་བསད་བྱའི་མི་དག་མེ་
ཏོག་ཕྲེང་བཏགས་སིལ་དཀྲོལ་མིས་བསྐོར་ཏེ། ། གསོད་སར་ཁྲིད་པ་གོམ་པ་རེ་
རེ་བོར་བས་འཆིར་ཉེའི་སྡུག་བསྔལ་འགྱུར། ། དེ་བཞིན་ལོངས་སྤྱོད་ལ་གནས་
ཉིན་རེ་འཆི་བདག་དྲུང་དུ་འགྲོ་བྱེད་ཀྱིས། ། ཀྱེ་ཁྱེད་འབྱོར་པ་དག་གིས་ཡིད་
ནི་དྲེགས་པ་དག་ཏུ་མ་བྱེད་ཅིག ། འདི་ན་མི་རྣམས་ཚེ་ནི་མཆོག་ཏུ་རིང་ཡང་
ལོ་བརྒྱ་ཁོ་ནར་ཟད། ། དེ་ལས་ཀྱང་ནི་དང་པོ་བྱིས་པ་ཐ་མར་རྒས་པ་དོན་མེད་
བྱེད། ། གཉིད་དང་ནང་སོགས་དག་གིས་དེ་དུས་མེད་པར་ཀུན་ནས་རེ་བ་
འཇོམས། ། བདེ་བར་གནས་པའི་མི་ནང་འགྲོ་བའི་ཚེ་ཡི་ལྷག་མ་ཇི་ཙམ་
ཡོད། ། སུམ་ཅུ་རྩ་གསུམ་བདག་པོའི་གཡུལ་ནས་རྒྱལ་བའི་རྒྱལ་པོ་དེ་རྣམས་
ནི། ། ཤེས་པའི་སྣང་བས་མུན་པ་ཟད་བྱས་དྲང༌ སྲོང་དེ་ཡང་ཤི་བར་
འགྱུར། །གཤིན་རྗེས་ཟིན་པར་གྱུར་ཚེ་ལོངས་སྤྱོད་ཀྱིས་མིན་བཤེས་པ་དག་
གིས་མིན། ། སྐྱེས་བུ་རྩོལ་བས་ཟློག་མི་བྱེད་ན་འདིར་ནི་མི་རྣམས་སུ་ལ་ཇི་ལྟར་
སྐྱབས་སུ་འགྲོ། ། བསྟན་བཅོས་བཀླགས་དང་བཅས་ཤིང་རིགས་དང་བཟོ་
ཡིས་བྱ་བ་དང་བཅས་དང༌། ། ཡིད་རྟོན་གྲོགས་བཅས་སྡུག་པའི་ཆུང་མ་དང་

བཅས་དྲུང་གནས་འཁོར་བཅས་པའི། ། མི་རྣམས་འཆི་བདག་སྙིང་རྗེ་མེད་
པས་ས་སྟེངས་འདིར་ནི་ཁྱབ་གྱུར་པས། ། མེད་པར་བྱེད་ན་ཀུན་གྱིས་ཅི་བྱ་མ་
གཡེང་དགེ་བ་ལེགས་པར་གྱིས། ། ཨེ་མའོ་སྐྱེས་བུ་རྨོངས་རྣམས་འདི་ན་བདེ་
འགྲོར་སྐྱེས་པ་བཟང་ཞེས་གྲགས། ། རྒ་དང་འཆི་དང་ན་རྣམས་ཀྱིས་ཀྱང་འདི་
ལ་རྩེ་བ་མེད་པར་གྲགས། ། གཞན་ལས་སྐྱེས་པའི་སྡུག་བསྔལ་བརྒྱ་ཕྲག་འདི་
དག་སྐྱེད་པ་ཉིད་བྱེད་དོ། ། རང་གིས་བསྐྱེད་ནས་བུ་ནི་གསོད་པའི་དོན་དུ་དེ་
དག་ལ་གཏོད་བྱེད། ། ཤ་མའི་རྐྱལ་བར་ཤིན་ཏུ་བསྡམས་ཤིང་དབུགས་མི་ཕྱིན་
པར་ཉམ་ངར་གནས། ། མི་གཙང་ཁྲོན་པར་ལྟོ་བའི་མེ་ཡི་ཚོ་བ་མི་བཟད་པས་
བསྲེགས་ནས། ། སྨྲ་མི་ནུས་ཤིང་ཐོས་མིན་བསྐྱོད་པའི་དབང་མེད་ཉལ་བ་མ་
ཡིན་པར། ། མི་ནི་མངལ་དུ་ཟླ་བཅུ་ཉེས་པའི་བར་དུ་སྡུག་བསྔལ་ཉམས་མྱོང་
འགྱུར། ། དཀའ་བ་དག་གིས་བྱུང་ནས་ཉི་མའི་གཟེར་རྣོས་མོད་ལ་བསྲེགས་པ་
དང་། ། ཚ་བའི་རླུང་གིས་བུས་ཤིང་སྦྲང༌ བུ་ཆུ་སྦྲང་དག་གིས་གནོད་པ་
དང༌། ། ཉེ་དུ་དགྲ་བོ་དག་གིས་ལྟ་བ་བཅད་པས་ན་ཚ་སྐྱེད་བྱེད་པ། ། མངལ་
ན་གནས་ཀྱང་བླ་ཡི་སྣང་བ་དག་ཏུ་གནས་པ་འདི་མ་རུང༌། ། ལུས་ཀྱི་བྱ་བ་ལག་
པ་དག་དང་རྐང་པ་བསྐྱོད་པ་ཙམ་དུ་ཟད། སྨྲ་བའི་ཡུལ་གྱུར་ཐམས་ཅད་ལ་
ཡང་ཁྱད་པར་མེད་པར་ངུ་བར་བྱེད། ། ཉལ་བའི་ཚེ་ན་གན་སྐྱལ་གནས་པས་
ཉིན་དང་མཚན་མོ་འདའ་བར་བྱེད། ། ས་སྟེངས་དག་ན་ཁུ་ལྗོ་བ་ལྟར་སྡུག་
བསྔལ་ཉམ་ཐག་ངེས་མ་མཐོང་། ། འདུག་པ་དག་ལས་ལྡང་བར་མི་ནུས་ཉལ་
དང་འགྲེང་དང་འགྲོ་བར་སྐྱོད་མི་ནུས། ། འདུག་སྟེ་གནས་དང་ལུས་མི་བསྟན་
པས་གོམ་གཅིག་འགྲོ་བར་ནུས་མ་ཡིན། ། ཚིག་གིས་རང་དོན་བསྟན་པར་མི་
ནུས་ཕྱེད་འཁྲུལ་ལུས་དང་ངག་ལ་ནི། ། དབང་བྱར་མེད་པར་སྲོག་འཛིན་བྱེད་
པས་ཀྱི་ཧུད་ན་ཚོད་འདས་སྡུག་བསྔལ། ། མངལ་ནས་སྡུག་བསྔལ་མང་པོ་རང་
གིས་ཡུན་རིང་རྗེས་མྱོང་གྱུར་ཀྱང་མི་མཐོང་ལ། ། འཆི་བའི་དུས་ཀྱི་གནས་

སྐབས་སྐྱེ་བོ་འདྲིས་པའི་མིག་གི་ཡུལ་མ་ཡིན། ། དྲེགས་ལྡན་རྒ་ས་བཅོམ་པ་
ཚོགས་པར་སྐྱེས་པ་བུད་མེད་བརྒྱ་ཕྲག་གིས། ། མིག་གི་འབེན་དུ་གྱུར་པ་མངའ་
ཆར་འབབ་པས་ཉམ་ཐག་ལྟ་བུ་ཡིན། ། སྐོམ་པས་ཁ་སྐམས་ཚེ་ན་བསིལ་ཞིང་
དྲི་ཞིམ་ཆུ་ནི་འཐུང་བ་དང༌། ། འདད་(འདོད་)པའི་བཀྲེས་པས་ཉམ་ཐག་པ་
ན་འབྲས་ཅན་ཤོ་དང་བཅས་པ་ཟ་བ་དང༌། ། འདོད་ཆགས་མེ་འབར་གྱིས་
གདུངས་ཚེ་ན་ཆུང་མ་དམ་དུ་འཁྱུད་ནས་བྱེད་པ་ཡི། ། ནད་སེལ་བྱེད་པ་བདེ་
བ་ཡིན་ཞེས་སྐྱེ་བ་ཕྱིན་ཅི་ལོག་པར་འགྱུར། ། སྐྱེས་བུ་ཟས་ཉུང་དག་གིས་
རིགས་འགྱུར་ཟས་མང་དག་ལ་མངོན་དགའ་བས། ། དབུགས་མི་ཐོན་ཅིང༌
སྡུག་བསྔལ་གྱུར་ལ་མི་མཐུན་ཟས་ཀྱིས་འཆི་བར་བྱེད། ། ཟས་མི་འཇུ་བས་ནད་
སྐྱེད་འགྱུར་ཞིང་ཞུ་བས་བཀྲེས་པ་ཉིད་དུ་འགྱུར། ། ཀྱེ་མ་ཟས་ཟོས་གྱུར་ན་
སྡུག་བསྔལ་མི་སྐྱེད་སྐབས་དེ་ཡོད་མ་ཡིན། ། ཤིང་ཡང་དག་ནི་རབ་ཏུ་འབར་
བའི་སྐབས་སུ་མེ་ལས་ཐ་དད་མིན། ། དེ་ནི་འཇིག་རྟེན་དག་གིས་ཀྱི་ཧུད་མེ་
ཞེས་ཟེར་ཞིང་ཡོངས་སུ་སྤོང་། ། དེ་བཞིན་ལུས་ལ་སྡུག་བསྔལ་ཤིན་ཏུ་ཆེན་པོ་
ཉམས་མྱོང་གནས་སྐབས་སུ། ། འདི་ནི་སྡུག་བསྔལ་ལུས་འདི་ཡིན་ཞེས་ཁྱད་
པར་མེད་ལ་འཇུག་མི་བྱེད། ། མི་གཙང་སྣོམ་ཞིང་སྲིན་བུའི་ཚོགས་ནི་བརྒྱ་ཡིས་
ཡོངས་སུ་བསྐོར་གྱུར་པ། ། ཀྲུང་བའི་དྲོད་ཀྱི་དུག་གིས་མཚུངས་པ་མེད་པའི་
སྡུག་བསྔལ་ཉམས་མྱོང་ཞིང་། ། སྣང་བ་མེད་པའི་བཙོན་རའི་ཁྱིམ་ནང་ལྟ་བུའི་
མ་ཡི་ལྟོ་ན་གནས། ། དེ་བསྐྱེད་པ་ན་དེ་ཡང་དེ་ལྟར་མིན་ནམ་ཅི་ཕྱིར་ཁྱོད་རེག་
བྱེད། ། ཇི་ལྟར་ཁྱི་དག་རུས་སྐམ་སྲ་ལ་རོ་མེད་པ་ལ་བསྐམ་པར་འཆའ། །
རང་གི་ཁ་ཆུ་ཁྲག་གིས་གོས་ལ་སྙི་ཞིང་ཞིམ་པ་ཡིན་སྙམ་སེམས། ། དེ་བཞིན་
ལུས་ཞེས་བྱ་བ་ཤིན་ཏུ་འཇིགས་སུ་རུང་བའི་ཚོགས་དེ་ལ། ། རྨོངས་རྣམས་རང་
གི་རྟོག་པས་ཡོན་ཏན་བརྒྱ་ཡིས་སྒྲོ་བཏགས་དགའ་བར་བྱེད། ། ཤ་རྒྱས་མཐོ་
ཞིང་ཟླུམ་ལ་ནུ་མའི་བློ་ཡིས་ཀུན་ནས་འཁྱུད་པ་དང༌། ། ཁ་ནི་ཁ་ཆུས་གང་བ་

ཆང་བཅས་སྣོད་པར་འཐུང་བར་བྱེད་པ་དང༌། ། རེག་པའི་སྲེད་པས་མི་གཙང་
བརླན་པའི་ལམ་ལ་ཆགས་པས་ན། ། འགྲོ་བ་རྨོངས་པ་ཆེན་པོས་ལྡོངས་པ་དག་
ལ་ཡིད་དུ་མི་འོང་ཅི་ཞིག་ཡོད། ། འཁྲུ་བས་དྲི་མས་སྦགས་དང་དྲི་ཞིམ་སྐུད་
པས་མི་རོའི་དྲི་འདྲ་དང་། ། སོ་ཙི་འཆའ་ལ་བརྩོན་པར་བྱེད་པས་ཁ་ནི་དྲི་མ་
ཞིམ་པ་ཉིད། ། གོས་ཀྱིས་ཀུན་ནས་དཀྲིས་པས་ཤིན་ཏུ་མི་སྡུག་ཡིན་པར་འདི་
བྱེད་དེ། ། ལུས་ནི་འཇིགས་སུ་རུང༌ བས་བདག་ནི་གཞོན་ནུ་མི་ལ་སྨྲ་ཞིང་
རྟོན། ། ཡིད་བརྟན་རུང་ལས་ཉན་པར་མི་བྱེད་བདག་ཉིད་ཀྱིས་ཀྱང་རྟོགས་
མེད་པས། ། ཁྱེད་ལ་རྣ་བ་དང་ནི་སྙིང་མེད་པ་ཞེས་བྱ་བར་ཤིན་ཏུ་རིགས།།
རློན་བྱེད་འཇིགས་སུ་རུང་ཞིང་མི་སྡུག་ལུས་ཀྱི་དྲི་ནི་མ་ཚོར་བ། ། ཁྱེད་ལ་འགྲོ་
བ་སྣང་མེད་ཡིན་ཞེས་ཀྱང་ནི་ཅི་ཡི་ཕྱིར་མི་སྨྲ། ། ཤིན་ཏུ་གཙང་བའི་དར་དང་
དྲི་ཞིམ་མེ་ཏོག་སྦྲང་རྩི་གུར་ཀུམ་པ། ། དེ་དང་དེ་ནི་གང་དུ་རེག་ན་སྐད་ཅིག་
གིས་ནི་མི་གཙང་འགྱུར། ། རྨ་ཡི་སྒོ་དགུ་དག་ནས་མི་གཙང་དྲི་བའི་ལྗོན་ཤིང་
འཛག་གྱུར་གང༌། ། དེ་ལ་ཁྱེད་ནི་སྐལ་བཟང་ཡིན་ཞེས་འདིར་ནི་རློམ་སེམས་
ཇི་ལྟར་བྱེད། ། ཕུང་པོ་ལྔ་པོ་འདི་ལ་ཡུལ་དང་ཡུལ་ཅན་ཉིད་དུ་བརྟགས་ནས་
ནི། ། བདག་དང་བདག་གི་མེད་པ་དག་ལ་ང་དང་ང་ཡིར་ངེས་བྱས་པ། །
འཇིག་རྟེན་རྨོངས་པ་འདི་ནི་འཇིག་རྟེན་སྐོམ་གྱིས་གདུངས་པ་མྱ་ངན་དུ། །
སྨིག་རྒྱུའི་ཆུ་ཡི་ཆུ་བུར་ལས་བྱུང་སྣོད་དུ་འཐུང་སྙམ་སེམས་དང་མཚུངས། །
བདག་ནི་རྟག་པ་ཡིན་ཞིང་བདེ་དང་སྡུག་བསྔལ་ཉམས་སུ་མྱོང་གྱུར་ལ། ། ལུས་
ཀྱི་ཡུལ་ནི་གཅིག་པུ་དག་ལ་བདག་གི་ཞེས་བློ་སྐྱེད་དུ་ཟད། ། བུ་དང་ཆུང་མ་
ཕྱུགས་རྣམས་ཞེས་བྱ་འདི་དག་ལས་གཞན་གྱིས་བསྐྱེད་པ། ། དེ་ལ་ཇི་ལྟར་
བདག་གི་ཞེས་རྩི་འདིར་ནི་གཏི་མུག་སྟོབས་ཅན་ཡིན། ། དེ་ནི་རྒྱུ་ལས་བྱུང་
ཞིང་གནས་པའང་རང་གི་རྐྱེན་གྱི་དབང་ལས་བྱུང༌། ། དུས་ཀྱིས་རྒས་ཤིང་ཚེ་
དང་བསོད་ནམས་ཟད་ལ་སོགས་པས་འཆི་བར་འགྱུར། ། སྐྱེ་ལ་དབང་བྱར་མ་

ཡིན་རྒས་ལ་མ་ཡིན་ཤི་ལ་དབང་མེད་ན། ། བདག་གི་ཆུང་མ་ཞེས་སྨྲ་ངོ་ཚ་བར་
ནི་ཇི་ལྟར་དེ་མ་གྱུར།།གང་ཞིག་རྟག་ཏུ་རང་དབང་གྱུར་དང་གང་ཞིག་བདེ་བ་
ཉིད་གྱུར་པ། ། གང་ཞིག་སྐད་ཅིག་ཙམ་ཡང་འདོར་མི་འགྱུར་བ་དེ་ནི་བདག་
གིར་བཤད། ། ལུས་ནི་དབང་བྱར་མེད་ཅིང་སྡུག་པ་དག་ཀྱང་སྐྱོ་བར་འདོར་
གྱུར་ན། ། འདི་ལ་རིམ་པ་གང་ཞིག་མཐོང་ན་འདི་ལ་གང་ཞིག་མངོན་ཞེན་
འགྱུར། ། མི་རྟག་པ་ལ་རྟག་སྙམ་སེམས་ལ་སྡུག་བསྔལ་བ་ལ་བདེར་མངོན་
དགའ། ། མི་གཙང་ལུས་ལ་གཙང་བ་ཉིད་དུ་ཤས་ཆེར་ཞེན་པ་བྱེད་པ་
དང་། ། བདག་མེད་པ་ལ་བདག་ཅེས་འཛིན་པའི་རྡུལ་རྣམས་རྣམ་པར་བསལ་
ནས་ནི། ། སྐྱེ་མེད་འགག་མེད་འཆི་བ་མེད་ཅིང་རྟག་པའི་གནས་ནི་འབད་བས་
མངོན་དུ་གྱིས། ། ཕྱིན་ཅི་ལོག་བཞི་འགག་པར་བྱེད་པའི་གཏམ། ། འདི་བྱས་
པ་ལས་བདག་གིས་དགེ་བསགས་པ། ། གང་ཡོད་དེས་ནི་འགྲོ་གསུམ་མ་ལུས་
པ། ། ཕྱིན་ཅི་ལོག་བཞི་ལས་ནི་ཡིད་གྲོལ་ཤོག ། ཕྱིན་ཅི་ལོག་བཞི་སྤང་བའི་
གཏམ་སློབ་དཔོན་མ་ཏི་ཙི་ཏྲས་མཛད་པ་རྫོགས་སོ། །
རྒྱ་གར་གྱི་མཁན་པོ་བུད་དྷ་བྷ་དྲ་དང་། །ཞུས་ཆེན་གྱི་ལོ་ཙཱ་བ་དགེ་སློང་
རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

རྩོད་པའི་དུས་ཀྱི་གཏམ།
རྒྱ་གར་སྐད་དུ། ཀཱ་ལི་ཡུ་ཀ་པ་རི་ཀ་ཐཱ། བོད་སྐད་དུ། རྩོད་པའི་
དུས་ཀྱི་གཏམ། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་
ལོ། ། ཚུལ་ཁྲིམས་ལས་ཉམས་ཐོས་པའི་ནོར་བྲལ་འདོད་པས་འདི་ཉིད་ཅུང་
ཟད་མཆོད་པར་བྱེད། ། ཉེས་མེད་ཁྲིམས་ལྡན་ཡོན་ཏན་རོ་ལ་རྒྱབ་ཕྱོགས་ཞེ་
སྡང་ཅུང་ཟད་ཉེས་པ་རྒོད། ། རབ་བྱུང་རྣམས་ལ་ཁྱིམ་པས་ལས་བསྒོ་དེ་ནས་
རབ་བྱུང་དེས་ཀྱང་ཁྱིམ་པ་མགུ་བར་བྱེད། ། ཅི་སྤྱོད་འདིར་ནི་འགྲོ་བའི་ཁྱིམ་
དུ་མ་ལུས་དུས་ཀྱི་སྙིགས་མར་ཞུགས་པ་ཡིན། ། ད་ལྟར་ལེགས་པར་སྤྱོད་པའི་
སྐྱེ་བོ་ངོ་ཚར་སྡིག་པ་ཅན་བསྔགས་དགའ་བར་འགྱུར། ། སློབ་དཔོན་ནོར་
རྣམས་མཆོག་ཏུ་སེམས་པས་འཇོམས་ཕྱིར་སློབ་མ་རྣམས་ནི་ཞུམ་པར་
གནས། ། འདི་ན་བྱིས་པ་ཉེ་དུའི་འཁྲུལ་འཁོར་གྱིས་བཅིངས་པ་ནི་སུན་འབྱིན་
བྱེད་པ་བཞིན། ། ད་ལྟར་རྩོད་པའི་དུས་ན་འཇིག་རྟེན་རྣམས་ལ་གཡོ་སྒྱུའི་
མཚོན་དྲག་སྟོབས་དང་ལྡན། ། བཅུད་རྣམས་སས་འཐུངས་དངོས་རྣམས་
སྟོབས་ཆུང་ལྷ་རྣམས་ཆར་ནི་འབེབས་མི་བྱེད། ། རླུང་རྣམས་རབ་ཏུ་དྲག་ལྡང་
ལོ་ཏོག་རྣམས་ནི་མི་སྨིན་སྐྱེ་མི་འགྱུར། ། སྐྱེས་ལ་སེར་བབ་ས་རྣམས་རྩོད་པ་
ཡི། ། དུས་ཀྱི་དབང་སྒྱུར་འབྲས་བུ་མེད། ། དངོས་རྣམས་མཐུ་མེད་དགོས་པ་
སྒྲུབ་རྣམས་ཉམས་པ་ཐོབ་ལ་རྟག ། འགྲོ་ལ་ནད་འཕེལ་ས་ནི་དེ་དང་དེ་དག་
སྐྱེ་བོ་རྣམས་ཀྱིས་སྟོང་། ། ལྗོན་པའི་ནགས་ཚལ་སྐམས་པས་ཡལ་གའི་ལག་པ་
གྱེན་དུ་འགྲེང་བྱེད་དེ། ། རྩོད་པའི་དུས་ཀྱིས་བཅོམ་བྱས་བཟང་པོའི་དུས་ནུབ་
རི་བོ་ཆོ་ངེས་འདེབས། ། ཡུལ་བཟང་ཆགས་པ་རྣམས་སྤངས་ས་རྣམས་སུ་ནི་

དུས་བཟང་ཡོངས་སུ་ཟད། ། ཡོན་ཏན་མཁས་ལ་མི་བཀུར་ནོར་ལྡན་རྣམས་ནི་
མཆོད་བྱ་མིན་པར་མཆོད། ། སྐྱེ་རྨོངས་མཆོད་བྱེད་གཤིན་རྗེས་འཇིག་རྟེན་
སྡུག་བསྔལ་ངེས་ཁྲིད་གང་གིས་ཟློག ། ཚུལ་ཁྲིམས་འཆལ་པ་སྟོབས་ལྡན་ཚུལ་
ཁྲིམས་ལྡན་པ་སྡིགས་ཤིང་ཚར་གཅོད་བྱེད། ། སྡིག་ལ་དགའ་བ་སྟོབས་ལྡན་
གཡོ་ཅན་རྣམས་ཀྱིས་དམ་ཆོས་སྣུབ་པར་འགྱུར། ། གང་ཞིག་སྡོམ་པ་ལ་གནས་
བསྟན་པའི་མཆོག་ལ་འཇུག་པར་བྱེད་པ་ཉུང༌། ། ཐེ་ཚོམ་ཡོད་མིན་དྲང་སྲོང་
བསྟན་པ་རིང་པོ་མི་ཐོགས་ནུབ་པར་འགྱུར། ། གཡུལ་འགྱེད་རྩོད་པ་དུ་མས་
གོས་ལྟར་ས་གཡོགས་ལོ་ཏོག་སྐྱེས་ལ་འདོད་མི་འབྱུང་། ། རླུང་རྣམས་མི་བཟད་
ལྡང་ཞིང་དེ་བཞིན་སྐྱེས་བོ་དམ་པ་ཡང་དག་མཆོད་མི་བྱེད། ། རྒྱལ་པོ་དགྲ་
དང་རྐུན་མའི་འཇིགས་པས་མི་དག་བག་ཕེབས་ནོར་རྣམས་ལོངས་མི་སྤྱོད། །
ད་ལྟར་སྐྱེ་བོ་སྡུག་བསྔལ་བཅས་འཚོ་འགྲོ་བ་རྣམས་ལ་འཇིགས་པ་འབྱུང་། །
གང་ཞིག་དུས་སུ་ཆར་མེད་གང༌ དུ་ལམ་ཞུགས་སེར་བ་མི་མཐུན་དུ་མ་
འབབ། ། གང་ཞིག་བ་རྣམས་འོ་མ་མི་འབྱུང་དུས་རྣམས་འཁྲུགས་ཤིང་ས་ལས་
འབྲུ་མི་སྐྱེ། ། སྨན་རྣམས་གང་ཡིན་ནུས་མེད་དེ་བཞིན་ཁྱད་པར་རྣམས་ནི་རབ་
ཏུ་ཉམས། ། ཡིད་ནི་ངེས་བཅོམ་ཆོས་མིན་རྩོད་པས་དངོས་པོ་འདི་ཀུན་ཉེས་
དང་བཅས། ། རྩོད་པའི་དུས་འདིར་ཆོས་སྤངས་མི་བཟད་པ་ལ་ཡང་དག་
ཞུགས་པས་ན། ། གང་དུ་དབང་པོས་ཆར་ཕབ་ལྗོན་ཤིང་ཡལ་ག་དག་ལས་མེ་
ཏོག་འབྲས་བུ་ཆུང་ཟད་སྣང་། ། ས་གཞི་བརླན་པ་དང་བཅས་ས་རྣམས་གང་
ཡིན་པ་ལས་མེ་ཏོག་སྨིན་གྱུར་པ། ། དེ་ཀུན་ཚུལ་ཁྲིམས་བརྟུལ་ཞུགས་ཡང་དག་
སྡོམ་ལྡན་ཆོས་དང་ལྡན་པའི་མཐུ། ། དུས་རྣམས་འཁྲུལ་ཅིང་ས་ལ་བཅུད་
རྣམས་ནུབ་འགྱུར་ཉི་ཟླ་ལོག་པར་རྒྱུ། ། ཆུང་མ་ཁྱོད་ལ་བཅུགས་པས་འབྲེལ་
བའི་སེམས་མེད་དམན་པ་རྣམས་ནི་མཐོན་པོར་འགྱུར། ། རྒྱལ་པོ་ཆོས་སྤངས་
ནོར་རྣམས་མཆོག་ཏུ་དོན་གཉེར་བུ་རྣམས་ཕ་ལ་སྡང༌། ། ཀྱི་ཧུད་སྡུག་བསྔལ་

རྩོད་པའི་དུས་ནི་ཉེར་གནས་བསོད་ནམས་གཉེར་བ་ནགས་སུ་སོང་། ། ཆོས་
དང་རབ་བྱུང་དཀའ་ཐུབ་རྣམས་འབྲོས་བདེ་བ་རྣམས་ནི་རིང་དུ་སོང་བར་
འགྱུར། ། ས་རྣམས་འབྲས་བུ་ཉུང་ཞིང་རྒྱལ་པོ་འཁྲུག་བྱེད་མཚོན་གྱིས་རྒྱལ་
བྱེད་རྣམ་པར་གནོན། ། འཇིག་རྟེན་བུད་མེད་ལ་དད་བུད་མེད་ཀྱང་གཡེམ་
བྲམ་ཟེ་རྣམས་ནི་འདོད་ཆེན་བཅས། ། ལེགས་པ་རྣམས་ནུབ་སྐྱེ་ངན་སྟོབས་
ལྡན་དུ་མ་རྩོད་པའི་དུས་སུ་བཟང་པོ་ཡི། ། དུས་སོང་བདེ་བ་རྣམས་འདས་
དུས་དེར་སྦྱོང་བའི་སྐྱེས་བུ་རྣམས་ཀྱང་འདས། ། འདིར་ཡང་དུས་མཐའ་དེ་
རྣམས་མུན་བཅས་ཕུག་བཞིན་ཤེས་མ་ཡིན། ། ལེགས་སྤྱད་བརྒྱ་ཕྲག་དྲི་ཡིས་
བསྒོས་པ་ཡིས། ། སྐལ་ལྡན་ནུབ་ཅིང་དུས་ནི་འདས་པར་གྱུར། ། པད་གཞོན་
རྩ་བའི་སྐུད་པ་བཞིན། ། དཀར་པོའི་ཆོས་རྣམས་ཕྲ་བར་འགྱུར། ། བློ་ལྡན་
སྐྱེས་བུ་གཏམ་མཁས་དྲི་མས་རྒོད། ། འགྲོ་བ་འདི་དག་དགའ་མེད་སྟོན་ཟིན་
བཞིན། ། བདག་ཉིད་ཆེན་པོ་འདི་ནི་ཡང་དག་འགགས། ། གང་ན་ཡོན་ཏན་
རྣམས་ཀྱི་སྟོབས་ཕྲ་ལ། ། ཡོན་ཏན་ལ་འདུད་འབད་པས་གཅོད་བྱེད་ཅིང༌། །
སྐྱེ་བོ་སྨྲ་བ་ལ་བརྟེན་འཚོ་བར་བྱེད། ། རྩོད་པའི་དུས་ཀྱི་གཏམ་སློབ་དཔོན་མ་
ཏྲི་ཙི་ཏྲས་མཛད་པ་རྫོགས་སོ།
རྒྱ་གར་གྱི་མཁན་པོ་ཨ་ཇི་ཏྲ་ཤྲཱི་བྷ་དྲ་དང༌། ། ཞུས་ཆེན་གྱི་ལོ་ཙཱ་བ་དགེ་
སློང་ཤཱཀྱ་འོད་ཀྱིས་བསྒྱུར་པའོ། ། །།

དབེན་པའི་གཏམ།
རྒྱ་གར་སྐད་དུ། བི་པ་ཀ་ཀ་ཐཱ། བོད་སྐད་དུ། དབེན་པའི་གཏམ།
བྱང་ཆུབ་སེམས་དཔའ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །
དཀའ་ཐུབ་རྙེད་པའི་བདེ་བ་འདོད་རྣམས་ཀྱིས། ། འཆོལ་པ་སྤྱོད་པ་རྣམས་ནི་
མཐོང་གྱུར་ནས། ། རབ་ཏུ་དབེན་པ་ཡང་དག་བསྟེན་པ་ཡིས། ། དགེ་སློང་
འདི་སྐད་ཚིག་ཏུ་བརྗོད་པ་སྨྲ། ། ཕོངས་པ་སྤང་ཕྱིར་དེ་བཞིན་གཤེགས་པ་
ཡིས། ། རབ་བསྔགས་ཞི་བའི་དབང་བསྐུར་ཉེར་བླངས་ནས། ། དཀའ་ཐུབ་
ཁྱིམ་དང་འདྲིས་པས་རབ་ཆགས་པའི། ། ཕོངས་ཉིད་རྒལ་དཀའ་བྱིང་བ་ཇི་
ལྟར་རུང༌། ། འཕགས་པ་འགྲན་མེད་ཤིང་དྲུང་གནས་ནས་ནི། ། འགྲོ་བའི་སྐྱེ་
དང་འགག་པ་མཐོང་བ་ན། ། ཞི་བའི་བདེ་བ་ཡོངས་སྨིན་ཚེ་དགེ་བ། ། མི་
ལས་ཤིན་ཏུ་འཕངས་པ་ཐོབ་པར་འགྱུར། ། སེམས་ཀྱི་རྣམ་པར་འཆིང་བ་
གཉེན་པོ་ཡི། ། སྟོབས་ཀྱིས་བསལ་བས་སྐྱེ་བྲལ་ནགས་དག་ཏུ། ། རྣལ་འབྱོར་
ཉེར་ཞིའི་བདུད་རྩིས་ཚིམ་གྱུར་པས། ། བདེ་བར་གཉིད་པ་དང་(ནི་) སད་
པར་འགྱུར། ། མཚན་མོ་ཟླ་བའི་སྣང་དང་རབ་གསལ་བའི། ། སྐར་མའི་མེ་
ཏོག་བཀྲམ་པར་ཉེར་མཆོད་པས། ། དགོན་པ་བསྟེན་པའི་ཡིད་ནི་ངེས་ཞི་
བའི། ། ལྷག་པར་དགའ་བ་དག་ནི་སྐྱེ་བར་འགྱུར། ། གང་དུ་དགེ་སློང་དབེན་
པའི་རྒྱུ་མཚན་གྱིས། ། ཁ་ན་མ་ཐོ་མེད་པ་ཞི་འགྱུར་བ། ། གང་དུ་ཡོ་བྱད་ཡང་
དག་བསྟེན་ཆགས་པས། ། སེམས་ནི་སྣ་ཚོགས་འཕོངས་པ་གདུངས་པར་
འགྱུར། ། ཇི་ལྟར་ཆུ་ཤིང་སྨྱུག་མ་འོད་མ་དག ། འབྲས་བུ་ཕྱུངས་ནས་རང་
ཉིད་འཇིག་པ་སྟོན། ། དེ་བཞིན་དཀའ་ཐུབ་ཁྱིམ་ལས་རྣམ་གྲོལ་ནས། །

བདག་ཉིད་ཟིལ་གྱིས་གནོན་ཆགས་མཐོང་བར་འགྱུར། ། ས་ཡི་རྡུལ་གྱིས་གོས་
པའི་རི་དྭགས་དག ། རྩྭ་དང་འདབ་མ་ཙམ་ཞིག་སྒྲུབ་བྱེད་ལྟར། ། སེམས་ནི་
དབེན་པར་གཞོལ་བར་འདོད་འགྱུར་གྱི། ། གླིང་བཞིའི་ཕུན་ཚོགས་རྒྱ་ཆེན་
དག་ལའང་མིན། ། ཤིང༌ དྲུང་འབབ་ཆུ་བསྟེན་པའི་དཀའ་ཐུབ་དག །
ཡོངས་སུ་འཛིན་པ་དག་ནི་རྣམ་སྤངས་ནས། ། རང་སེམས་ཅན་དང་རབ་ཏུ་
འབྲེལ་བ་ཡི། ། བདེ་འབྱུང་གང་དེ་རྒྱལ་པོ་རྣམས་ལ་མེད། ། ལྗོན་ཤིང་སྔོན་
པོའི་རྩེ་མོ་རླུང་དག་གིས། ། རྣམ་གཡོ་ཕྲ་ལ་སྙོམས་པའི་ཆར་འབབ་པའི། །
མི་གཡོ་རྣམ་རྟགས་རི་ཡི་སུལ་གནས་ནི། ། དགེ་སློང་མཚན་མོ་དགའ་བ་སྐྱེད་
པར་བྱེད། ། རྙོག་ཅན་འདོད་ལ་འདྲིས་པས་ཕོད་པ་ཡི། ། བདག་བསྙེན་པ་ཡི་
ཆགས་སྤངས་བལྟོས་མེད་ཅིང་། ། སྐྱེ་བྲལ་ནགས་གང་ཡིན་པར་དགའ་བྱ་
ཡི། ། དགེ་སློང་གྱུར་ནས་དོན་མེད་གྱུར་མི་བྱ། ། དགེ་སློང་རྟགས་ནི་བདག་
ཉིད་གནོང་མེད་པར། ། ཉེར་བླངས་གང་ཞིག་སྒྲུབ་པར་མི་བྱེད་ཅིང༌། །
དམན་ལ་ཡོངས་སུ་འཛིན་པའི་འདམ་བྱིང་བ། ། དེ་ནི་འཚོ་བའི་འཇིག་རྟེན་
བསླུ་བྱེད་ཡིན། ། ཆུ་དང་རྡོ་ཁུ་རྩ་བ་མེད་པ་ཡི། ། ས་དབང་འཛེགས་ནས་མི་
བཟང་གཡང་དག་ཏུ། ། རྟོགས་དང་ལྡན་པས་ཤི་བ་བཟོད་བྱ་ཡི། ། བསླབ་པ་
ཡོངས་སུ་ཉམས་པས་འཇུག་མི་བྱ། ། རྒྱ་མཚོ་རྣམ་པར་འཁྲུགས་པའི་རླབས་
ཚོགས་སུ། ། རིན་ཆེན་ཁུར་གྱིས་གྲུ་དག་ནུབ་པ་བཞིན། ། ཁྱིམ་དང་འདྲིས་
པའི་རྙེད་ཆགས་ཁུར་དག་གིས། ། གང་ཟག་མཆོག་བརྟན་རྒྱ་ཆེན་སྣུབ་པར་
བྱེད། ། ནགས་ན་བརྟེན་པའི་ཞི་བའི་ཡིད་དག་ནི། ། གཞོན་ནུ་མ་ཡི་འགྲོ་
བས་དཀྲུགས་མཚོན་པས། ། གཉེན་པོ་ཇི་བཞིན་བདག་ཉིད་ཞི་འདོད་
རྣམས། ། སྡོམ་ཅན་རབ་ཏུ་དབེན་ཉིད་ཡང་དག་རྩོམ། ། ཡུལ་གྱི་རོ་ཡི་དུག་
གིས་ཉེར་གདུངས་བློ་ཅན་དག། ཆགས་པ་ཉུང་ངུ་དག་གིས་གདུངས་གྱུར་
ན། ། དེ་དག་ཡོངས་སུ་མྱོང་ལ་བརྩོན་མེད་པའི། ། དཀའ་ཐུབ་ཀྱི་ཧུད་ཨེ་

མའོ་རབ་ཉམས་འགྱུར། ། སྡོམ་ཅན་རྐང་པས་འགྲོ་ཞིང་འཇོག་པ་ལྟར།། དེ་
ལྟར་འདྲིས་པས་འདོད་པ་འཕེལ་འགྱུར་ཏེ། ། རང་རླབས་ཆབ་ངོགས་མངོན་
བརྡབས་འཇིགས་རུང་བ། ། སྤྲིན་ཆེན་ཆར་གྱིས་ཡ་མུ་ན་བཞིན་ནོ། ། དཀའ་
ཐུབ་ཇི་ལྟར་དམན་པ་དག་ལ་ཡང༌། ། འདོད་ལྷའི་དབང་གིས་རྗེས་སུ་ཞུགས་
གྱུར་པ། ། དེ་ལྟར་རང་ལག་གིས་དྲངས་ཕུན་སུམ་ཚོགས། །རྒྱ་ཆེན་ཁྱིམ་ལ་
ཁྱིམ་པ་ཆགས་པ་མེད། ། རང་གི་ཁྱིམ་དང་གདོང་དག་མཆི་འཛགས་པར། །
བརླན་པའི་གཉེན་དག་སྤངས་པར་གྱུར་ནས་ནི། ། དམན་པ་གཞན་གྱི་ཁྱིམ་ལ་
ཆགས་པ་ཡི། ། རབ་བྱུང་འདི་ལ་ཤིན་ཏུ་ངོ་ཚ་མེད། ། ཐར་པ་འདོད་གང་
རང་ཁྱིམ་སྤངས་ནས་ནི། ། མི་ཤེས་གཞན་གྱི་ཁྱིམ་དག་འདོད་བྱེད་པ། །རྒྱུ་
མཚོ་རྣམ་པར་འཁྲུགས་པའི་རླབས་ཚོགས་ལས། ། བདག་ཉིད་བརྒལ་ནས་
གླང་རྗེས་བྱིང༌ དང༌ མཚུངས། ། སྡིག་པ་སྤོང་བྱེད་དེ་བཞིན་གཤེགས་པ་
ཡིས། ། གནང་བའི་སྒྲུབ་པ་དག་གིས་འདི་རྟགས་གང༌། ། དམན་པའི་ནོར་ལ་
འདོད་པའི་སྲེད་པ་ཡིས། ། གཞན་ཁྱིམ་ལ་ཆགས་དྲི་མ་ཅན་དུ་གྱུར། ། ཆུ་བོ་
ནི་ལུ་ཙ་ཡི་མེ་ཏོག་ལྷུང་བའི་དུམ་བུས་མཐའ་མར་བྲིས། ། བྱེ་མ་དཀར་པོའི་
ངོགས་དང་ངང་པ་ཀ་དམ་པ་དག་གནས། ། ནགས་ཀྱི་གླང་ཆེན་ཁྱུ་དག་རྩེ་
བས་ཐ་དད་འཐོར་རླབས་ཅན། ། དགོན་གནས་བརྟུལ་ཞུགས་ཅན་ལ་དགའ་
བ་རབ་ཏུ་སྐྱེད་པར་བྱེད། ། སྲིད་པའི་ལོངས་སྤྱོད་དོན་དུ་གཉེར་བའི་ཡིད་དག་
རྣམ་བསལ་ནས། ། མ་བརྩམས་ཡིད་འོང་བདེ་བ་བསྟེན་པ་རྣམས་ཀྱི་གནས་
སྐབས་ནི། ། པདྨ་ཁ་ཕྱེ་བཞིན་དུ་དཀའ་ཐུབ་རང་གི་གྲགས་པ་ཡིས། ། འཇིག་
རྟེན་ཡོངས་སུ་དགའ་བ་རབ་སྐྱེད་ཀུན་ཏུ་དཔེ་ལས་འདས། ། དཀའ་ཐུབ་རོ་
དང་ཉེ་བའི་ཤིང་རྩ་རབ་ཡངས་དང་འབྲེལ་བར། ། གནས་པའི་ཚོམ་བུ་མི་
སྙོམས་ལྷོད་པའི་སྲུབས་བར་ལ་ཆགས་པའི། ། བ་མོའི་དུམ་བུ་གོས་པ་ཐོ་རངས་
ཉི་མའི་འོད་ཟེར་གྱིས། ། ལག་པ་དག་གིས་ཉུལ་བ་བཞིན་དུ་རྣམ་པར་སྐྱེམས་

པར་བྱེད། ། ཁོང་སྟོང་ཤིང་དང་རླུང་ནི་རྒྱུ་གྱུར་ཁ་བའི་ཚོགས་ཆེན་འབབ། །
མདངས་ཟད་རབ་རྩུབ་ལོ་མ་དག་གིས་གདུ་བུ་བཞིན་བསྐོར་བའི། ། འདོད་པ་
ཀུན་སྤངས་ཤེས་རབ་རྣོ་བའི་བརྟུལ་ཞུགས་ཅན་དག་ལ། ། མཚན་མོ་རྣམ་པར་
སྐྱོ་བ་དག་ནི་སྐྱེད་པར་མི་བྱེད་དེ། ། ཤིང་གི་ལོ་མའི་མཐའ་མ་ལ་ཆགས་བ་མོའི་
ཆུ་དག་གིས། ། དུམ་བུ་ཉི་མ་འཆར་ཚེ་མདོག་གྱུར་ནོར་བུ་དང་འདྲ་བའི། །
ཐིགས་པ་དག་ནི་ཤིང་དྲུང་དག་ན་གནས་པའི་དགེ་སློང་ལ། ། འགྲོ་བའི་སྐྱེ་
དང་འཇིག་པ་ཇི་བཞིན་རབ་ཏུ་སྟོན་པར་བྱེད། ། རབ་བཞིའི་བདེ་རོ་ཤེས་པས་
འཁོར་ལོས་སྒྱུར་པའི་དཔལ་འབྱོར་ཡང་། ། ཡོངས་སུ་སྤྱད་པས་བརྙིངས་པའི་
མེ་ཏོག་ཕྲེང་བཞིན་རྣམ་སྤངས་ནས། ། ལང་ཚོ་རང་བཞིན་གྱིས་གཡོ་ངང་ཚུལ་
ཅན་དག་ཡོལ་བྱས་ཏེ། ། དགོན་པར་རི་དྭགས་འདྲར་འཆི་ཞི་བའི་སེམས་ནི་
བསྟེན་པར་བྱ། །འདོད་པ་ལ་འཛིན་ཕྱིན་ཅི་ལོག་པའི་སེམས་ལ་ཀུ་མུ་
དའི། ། དུམ་བུ་ལྟར་དཀར་མི་ཐོད་སོ་དང་འབྲེལ་པས་ཉེར་དགོད་དང་། །
རླུང་གིས་བུས་པའི་རོ་བསྲེགས་མེ་ཡིས་ཉེ་འཁོར་ཤིང་། ། བསྲེགས་པའི་དུར་
ཁྲོད་དཀའ་ཐུབ་གཅིག་པུ་ལ་ནི་མཚན་མོ་དགའ་བ་སྐྱེད་པར་བྱེད། ། ལྗོན་ཤིང་
ཚོགས་དག་རྒྱུ་ཆེས་རི་ཡི་རྩ་བ་སྔོར་གྱུར་ཅིང༌། ། རྡོ་བས་ཁྱབ་དང་བསིལ་བ་
རབ་ཏུ་དང་བའི་ཆུ་འཛག་འབབ། ། རྨ་བྱ་རབ་དགའི་སྒྲ་ཡིས་ཁྱབ་པའི་རི་
སུལ་ནང་དུ་ནི། ། ཁྱིམ་དུ་འཆི་བའི་སྐྱེ་བའི་སེམས་ནི་རབ་ཏུ་དགའ་བར་
བྱེད། ། འགྲོ་བའི་དོན་མ་བྱས་པའི་འཆི་བར་གྱུར་པ་ཁྱིམ་དག་ལ། ། དགའ་
བ་དག་ལས་དབེན་པ་མཆོག་ཏུ་སློབ་བྱེད་སེམས་ཅན་མཆོག ། རྫོགས་པའི་
བྱང་ཆུབ་སེམས་ནི་རྙེད་གྱུར་ཕ་རོལ་ཚོགས་འཐོབ་པས། ། སྲིད་པའི་དུག་གི་
སྡོང་པོ་རྩ་བ་བརྟན་པོ་འབྱིན་པར་བྱེད། ། ནགས་ཚིག་པ་ཡི་བྱ་དང་འདྲ་བར་
སྡུག་བསྔལ་བརྒྱ་ཡི་གཞིར་གྱུར་པའི། ། ཁྱིམ་གང་ཡིན་པ་ཡོངས་སུ་སྤངས་ནས་
གནས་སུ་འགྲོ་བྱེད་པ། ། དེས་ནི་སྲིད་པའི་གཉིད་རབ་བསལ་བ་འགྲོ་བ་ཀུན་

གྱི་མགོན། ། སངས་རྒྱས་རབ་ཏུ་མཉེས་པར་བྱེད་པ་ཡིན་ཞེས་དེ་སྐད་
གྲགས། ། མར་རྒད་སྔོན་པོ་དང་འདྲ་ནེའུ་སིང་གི་ཚོགས་དག་ནི། ། ཤིང་རྩ་
ཉེ་བར་བཀོད་དང་ཡལ་ག་མེ་ཏོག་གིས་བསྐོར་བའི། ། ཞི་བའི་ནགས་མཐའ་ཀྱེ་
མའོ་དགེ་སློང་མཆོག་གིས་སྤོང་བྱེད་པ། ། བསད་ཕྱིར་རྔོན་པའི་ཀླུ་ཡིས་དྲངས་
པར་གྱུར་པའི་རི་དྭགས་མཚུངས། ། འཕགས་པའི་བཞེད་པ་བདེ་བར་
གཤེགས་པའི་ལམ་གྱི་རྗེས་འབྲངས་ནས། ། ནགས་དང་འདྲ་བར་ཁྱིམ་ན་རང་
གི་དོན་དག་སྒྲུབ་བྱེད་ཀྱང༌། ། རྣམ་པར་འཚེ་བ་རང་བཞིན་གྱིས་མེད་ནགས་
ནི་དབེན་པ་ཡིས། ། སེམས་ཀྱི་འཆིང་བ་དག་ནི་འབད་པ་མེད་པར་གཅོད་པར་
བྱེད། །འདོད་ཆགས་གང་དག་དེ་ལ་འགོས་པར་འགྱུར་བས་ཀུན་འཕེལ་
ཞིང་། ། ལེགས་སྦྱང་ཐུབ་པའི་བསྟན་པ་དག་ཀྱང་ཉམས་བྱས་ནས། ། མེ་
དཔུང་རབ་ཏུ་འབར་བ་རྒལ་དཀའི་ཁོངས་ནི་མཐར་ཐུག་པའི། ། ངན་སོང་
དག་ཏུ་དགེ་སློང་བདེ་ཆུང་ལ་ཆགས་འགྲོ་བར་འགྱུར། ། གང་ཞིག་ཉེས་པ་མི་
ལུས་གདུང་བ་ཟད་བྱེད་སངས་རྒྱས་པའི། ། ལེགས་པར་བཤད་པ་ཁས་བླངས་
ནས་ནི་ངན་འགྲོར་ངེས་འབྱིན་པ། ། ཨུཏྤལ་སྔོན་པོའི་སྙིང་པོའི་དྲི་མཆོག་དག་
དང་ཆུང་མ་བུ། ། སར་ལ་བསིལ་ལྡན་ཀླུང་གིས་དེ་དག་ཇི་ལྟར་ཚིམ་པར་
འགྱུར། ། ས་ར་ས་ཡི་སྒྲ་ནི་རང་བཞིན་སྙན་པའི་ཀུན་དབྱངས་དག ། ལྡོག་པ་
མེད་པར་སྒྲོགས་པར་གྱུར་པས་ཕྱོགས་རྣམས་ཁྱབ་གྱུར་པས། ། བརྟུལ་ཞུགས་
ཅན་གྱིས་འགྲོ་དང་གནས་པ་དག་ལས་དུབ་སྐྱེས་དང༌། ། ལུས་ལྷོད་གྱུར་པའི་
མཚན་གྱི་གུང་ཐུན་གཉིད་དག་སད་པར་བྱེད། ། རང་གི་འོད་ཀྱི་དཀྱིལ་འཁོར་
གྱིས་སྨྲས་ཡོངས་སུ་གནས་པ་ཡིས། ། ཟླ་བའི་འོད་ཟེར་ཆགས་ཀྱིས་དཔལ་
འཇོམས་ཤིན་ཏུ་ཟིལ་གནོན་པས། ། དགེ་བའི་རྩ་བ་ཉེར་བསགས་སྐལ་ལྡན་
འཇིག་རྟེན་ལ་གཟིགས་ཤིང་། ། རང་འབྱུང་འཕགས་པ་མཆོག་གིས་དགོན་པ་
དེ་ཡང་བསྟེན་པར་མཛད། ། ཅི་སྟེ་གང་ཞིག་ནང་གི་དགྲ་ལས་ངེས་རྒྱལ་བྱ་བ་

བྱས་པ་ཡི། ། སྟོན་པ་འཇིག་རྟེན་མཐའ་གཟིགས་དེ་ཡང་ནགས་དག་བསྟེན་
མཛད་ན། ། ཡང་དག་རྟོག་མེད་སྐྱེ་བོ་མི་གཙང་འདམ་དུ་བྱིང་གྱུར་པའི། །
སྡོམ་ཅན་བཞི་འདོད་བདེ་གཤེགས་རྗེས་སུ་ཅི་ཕྱིར་འཇུག་མི་བྱེད། ། བདག་ཏུ་
ལོག་པར་འཛིན་པར་གྱུར་པས་ཉིན་དང་མཚན། ། སྲིན་བུས་ཇི་བཞིན་རྣམ་
རྟོག་སྡིག་ཅན་དག་གིས་ཟོས་པས་ན། ། ཉོན་མོངས་རྣག་གིས་ཉེར་གོས་ཞི་བའི་
ཆུ་ཡི་བུམ་པ་ཡིས། ། བཀྲུས་པ་བཞིན་དུ་སེམས་ནི་སྐྱེ་བ་མེད་ནགས་བསྟེན་
པར་གྱིས། ། འབྲས་བུའི་ལྗིད་ཀྱིས་ཡལ་ག་གུག་པའི་མཐའ་མ་ལོ་མ་ཡིས། །
གསལ་གྱུར་ལྕག་མ་མེ་ཏོག་ཁ་བྱེའི་དགའ་བྱེད་རྒྱུད་ལྡན་པའི། ། ནགས་ཀྱི་ཤིང་
ནི་དགེ་སློང་ཕོངས་བྲལ་བརྟེན་པ་ལ། ། མཛའ་བོ་བཞིན་དུ་ཤིན་ཏུ་དབུགས་ནི་
འབྱིན་པར་བྱེད། ། ཟླ་བ་ཤར་བ་ཁ་བ་འབབ་པས་བསྒྲིབས་པས་འགག་འགྱུར་
པའི། ། དགུན་གྱི་མཚན་མོ་དག་ནི་རབ་ཞི་བདེ་བ་འདོད་རྣམས་ཀྱིས། ། རྣལ་
འབྱོར་རྩྭ་ཡི་བསྟན་ལ་དགའ་བ་དག་ལ་ཐོ་རངས་དག ། ནགས་ཀྱི་ཤིང་ན་ཡིབ་
པའི་བྱ་ནི་འདྲི་བར་བྱེད། ། ཤིང་དང་ཉེ་བའི་རི་སྐེད་དག་ཏུ་མི་གཡོ་སྐྱིལ་ཀྲུང་
བཅས། ། མེ་ཏོག་གིས་སྐོར་རབ་དགའི་རླུང་གིས་གཡོ་བར་བྱེད་པ་ནི། ། འགྲོ་
གཉེར་སྲིད་གསུམ་རྣམ་རྒྱལ་དུས་ན་བྱང་ཆུབ་སྙིང་པོ་ཡི། ། གདན་ལ་བཞུགས་
བཞིན་སྡོམ་ཅན་མཚན་མོ་རྗེས་སུ་སྒྲུབ་པར་བྱེད། ། དམན་པའི་འགྲོ་བའི་
སེམས་ཀྱི་རེག་བྱས་དྲེགས་པའི་ཆགས་པ་དག ། འདོད་པ་དོན་དུ་གཉེར་བ་
རྣམས་ཀྱི་ཁྱད་པར་སྤངས་ནས་ནི། ། འཕགས་པས་རྗེས་ཆགས་བསྟན་པ་མི་
སྣང་འཆིང་བ་འཇིག་བྱེད་པའི། །འདོད་པ་ལྷག་མ་མེད་པར་དགའ་བཞིན་
ནགས་སུ་ཞི་བར་བྱེད། ། སྐྱེ་དང་འཆི་དང་ན་བའི་སྡུག་བསྔལ་མཐར་ནི་མ་
བྱས་པར། ། སྲིད་པའི་རྒྱུ་མཚོ་དག་ཏུ་བྱིང་འགྱུར་བག་མེད་མ་བྱེད་ཅིག །
མཐར་བྱེད་ཀུན་གྱི་སྲོག་ཀྱང་འཕྲོག་པར་བྱེད་པ་གང་འདི་ནི། ། རྒྱུན་མི་འཆད་
པར་འགྲོ་ལ་སྟ་རིའི་སོ་དག་འདའ་བར་བྱེད། ། ས་འཛིན་པ་ཡི་ཆུ་བོའི་ཚོགས་

དག་འབབ་པ་ལྟ་བུ་ནི། ། ཆོས་ཀུན་གནས་པའི་རང་བཞིན་རྗེས་སུ་ཤེས་ནས་
ནི། ། རོ་ལ་སེམས་ལྡན་གཞན་ལས་དམ་པས་ལེགས་པར་འགྲོ་བ་ཡི། ། སྲིད་
ལ་ཆགས་བྲལ་རབ་ཞི་དགའ་བ་དག་ལ་བསྟན་པར་གྱིས། ། སྨྲ་བ་ཙམ་ནི་ནུས་
སུ་ཟིན་ཀྱང་ཚིག་ལ་གནས་པའང་གྲུབ་མེད་དེ། ། སྐྱེས་བུ་ཚིག་དག་སྙིང་པོར་
བྱེད་པ་སྟོན་གྱི་ཆུ་བྲལ་སྤྲིན་དང་མཚུངས། །གང་ཕྱིར་དེ་བཞིན་གཤེགས་པའི་
བསྟན་པ་འདི་ལ་སྒྲུབ་པ་སྙིང་པོ་ཉིད། དེ་ཕྱིར་དེ་ཉིད་ལ་འཇུག་བློ་གྲོས་
མཆོག་ཡིན་བཟོ་ཡི་ཚིག་ལ་མཁས། ། ཀུན་ནས་ཉོན་མོངས་དགྲུ་འདི་ཡིས།།
བདག་ཉིད་བྲན་དུ་གྱུར་པ་སྟེ། ། དེ་བས་བདག་སེམས་ཞི་བྱེད་ཅིང་། ། རང་
ཉིད་ཡོངས་སུ་སྨྲ་བར་བྱེད། ། དབེན་པའི་གཏམ་སློབ་དཔོན་ཆེན་པོས་འཚོ་
བྱིན་གྱིས་མཛད་པ་རྫོགས་སོ། །
རྒྱ་གར་གྱི་མཁན་པོ་དཱི་པཾ་ཀ་ར་ཤྲཱི་ཛྙཱ་ན་དང༌། ཞུས་ཆེན་གྱི་ལོ་ཙཱ་བ་དགེ་
སློང་དགེ་བའི་བློ་གྲོས་ཀྱིས་སྒྱུར་ཅིང་ཞུས་ཏེ་གཏན་ལ་ཕབ་པའོ། ། ། ། 

ཡན་ལག་བདུན་པའི་ཆོ་ག་
འཕགས་པ་ཀླུ་སྒྲུབ་ཀྱིས་མཛད་པ་ཡན་ལག་བདུན་པའི་ཆོ་ག་ཚིགས་སུ་
བཅད་པ་ཉི་ཤུ་པ། ། ཐམས་ཅད་མཁྱེན་པ་ལ་ཕྱག་འཚལ་ལོ། ། དེ་ཕྱིར་སྐུ་
གཟུགས་མཆོད་རྟེན་གྱི། ། སྤྱན་སྔའམ་ཡང་ན་གཞན་དུའང་རུང་། ། ཚིགས་
སུ་བཅད་པ་ཉི་ཤུ་འདི། ། ཉིན་རེ་བཞིན་ནི་དུས་གསུམ་བརྗོད། ། སངས་རྒྱས་
དམ་ཆོས་དགེ་འདུན་དང༌། ། བྱང་ཆུབ་སེམས་དཔའ་རྣམས་ལ་ཡང་། ། རྣམ་
ཀུན་བཏུད་དེ་སྐྱབས་མཆིས་ནས། ། མཆོད་འོས་རྣམས་ལ་ཕྱག་འཚལ་ལོ། །
སྡིག་པའི་ལས་ནི་ལྡོག་བགྱིད་ཅིང་། ། བསོད་ནམས་ཐམས་ཅད་ཡོངས་སུ་
བཟུང༌། ། ལུས་ཅན་ཀུན་གྱི་བསོད་ནམས་དག ། ཀུན་ལ་རྗེས་སུ་ཡི་རང་
ངོ༌། ། བདག་གི་སྤྱིས་བཏུད་ཐལ་སྦྱར་ཏེ། ། ཆོས་ཀྱི་འཁོར་ལོ་བསྐོར་སླད་
དང༌། ། འགྲོ་གནས་བར་དུ་བཞུགས་སླད་དུ། ། རྫོགས་པའི་སངས་རྒྱས་
རྣམས་ལ་གསོལ། ། དེ་ལྟར་བགྱིས་པའི་བསོད་ནམས་དང༌། ། བདག་གིས་
བགྱིས་དང་མ་བགྱིས་གང༌། ། དེ་ནི་སེམས་ཅན་ཐམས་ཅད་ཀྱང༌། ། བླ་༌
མེད་བྱང་ཆུབ་སེམས་ལྡན་ཤོག ། སེམས་ཅན་ཐམས་ཅད་དྲི་མེད་དབང་། །
ཡོངས་རྫོགས་མི་ཁོམ་ཀུན་འདས་ཤིང་། ། སྤྱོད་པ་རང་དབང་ཡོད་པ་
དང༌། ། འཚོ་བ་བཟང་དང་ལྡན་པར་ཤོག ། ལུས་ཅན་དག་ནི་ཐམས་ཅད་
ཀྱང་། ། ལག་ན་རིན་ཆེན་ཉིད་ལྡན་ཞིང་། ། ཡོ་བྱད་ཐམས་ཅད་མཐའ་ཡས་
པ། ། འཁོར་བ་སྲིད་དུ་མི་ཟད་ཤོག ། བུད་མེད་ཐམས་ཅད་དུས་ཀུན་ཏུ། །
སྐྱེས་མཆོག་ཉིད་དུ་འགྱུར་བར་ཤོག ། ལུས་ཅན་ཐམས་ཅད་རིག་པ་དང་། །
རྐང་པར་ལྡན་པ་ཉིད་དུ་ཤོག ། ལུས་ཅན་ཁ་དོག་བཟང་བ་དང་། ། གཟུགས་

བཟང་གཟི་བརྗིད་ཆེ་བ་དང་། ། བལྟ་ན་སྡུག་ཅིང་ནད་མེད་དང༌། ། སྟོབས་
ཅན་ཚེ་དང་ལྡན་པར་ཤོག། ། ཐམས་ཅད་ཐབས་ལ་མཁས་གྱུར་ཏེ། ། སྡུག་
བསྔལ་ཀུན་ལས་ཐར་པ་དང༌། ། དཀོན་མཆོག་གསུམ་ལ་གཞོལ་བ་དང༌། །
སངས་རྒྱས་ཆོས་ནོར་ཆེ་ལྡན་ཤོག ། བྱམས་དང་སྙིང་རྗེ་དགའ་བ་དང༌། །
ཉོན་མོངས་བཏང་སྙོམས་གནས་པ་དང༌། ། སྦྱིན་དང་ཚུལ་ཁྲིམས་བཟོད་
བརྩོན་འགྲུས། ། བསམ་གཏན་ཤེས་རབ་ཀྱིས་བརྒྱན་ཅིང༌། ། ཚོགས་རྣམས་
ཐམས་ཅད་ཡོངས་རྫོགས་ཏེ། །མཚན་དང་དཔེ་བྱད་གསལ་བ་དང་། །
བསམ་གྱིས་མི་ཁྱབ་ས་བཅུ་དག །རྒྱུན་མི་འཆད་པར་བགྲོད་པར་ཤོག །
བདག་ཀྱང་ཡོན་ཏན་དེ་དག་དང་། ། གཞན་ཀུན་གྱིས་ཀྱང་བརྒྱན་ལྡན་ཏེ། །
ཉེས་པ་ཀུན་ལས་གྲོལ་བ་དང༌། ། སེམས་ཅན་ཀུན་མཆོག་བྱམས་པ་དང་། །
སེམས་ཅན་ཀུན་ཡིད་རེ་བ་ཡི། ། བསམ་པ་ཐམས་ཅད་རྫོགས་བགྱིད་ཅིང་། །
རྟག་ཏུ་ལུས་ཅན་ཐམས་ཅད་ཀྱི། ། སྡུག་བསྔལ་སེལ་བར་བགྱིད་པར་ཤོག །
འཇིག་རྟེན་ཀུན་ན་སྐྱེ་བོ་གང་། ། སུ་དག་འཇིགས་པས་སྐྱེ་བོ་དེ། ། བདག་གི་
མིང་ཙམ་ཐོས་པས་ཀྱང་། ། ཤིན་ཏུ་འཇིགས་པ་མེད་པར་ཤོག ། བདག་ནི་
མཐོང་དང་དྲན་པ་དང་། ། མིང་ཙམ་ཐོས་པས་སྐྱེ་བོ་རྣམས། ། རབ་དང་
འཁྲུག་མེད་རྣལ་མ་དང་། ། རྫོགས་པའི་བྱང་ཆུབ་ངེས་པ་དང་། ། ཚེ་རབས་
ཀུན་ཏུ་རྗེས་འབྲང་བའི། ། མངོན་ཤེས་ལྔ་པོ་འཐོབ་པར་ཤོག ། སེམས་ཅན་
ཀུན་ལ་རྣམ་ཀུན་ཏུ། ། རྟག་ཏུ་ཕན་བདེ་བགྱིད་པར་ཤོག ། འཇིག་རྟེན་ཀུན་
ལ་སྐྱེ་བོ་གང༌། ། སྡིག་པ་བྱེད་པར་འདོད་གྱུར་པ། ། དེ་དག་ཐམས་ཅད་
གནོད་མེད་པར། ། རྟག་ཏུ་གཅིག་ཅར་ཟློག་གྱུར་ཅིག ། ས་དང་ཆུ་དང་མེ་
དང་རླུང་། ། སྨན་དང་དགོན་པའི་ཤིང་བཞིན་དང༌། ། རྟག་ཏུ་སེམས་ཅན་
ཐམས་ཅད་ཀྱིས། ། རང་དགར་དཔག་མེད་སྤྱོད་པར་ཤོག ། སེམས་ཅན་
རྣམས་ལ་སྲོག་བཞིན་ཕངས། ། དེ་དག་ལ་བདག་ཆེས་ཕངས་ཤོག ། བདག་

ལ་དེ་དག་སྡིག་སྨིན་ཅིང་། ། བདག་དགེ་མ་ལུས་དེར་སྨིན་ཤོག ། ཇི་སྲིད་
སེམས་ཅན་འགའ་ཞིག་ཀྱང༌། ། གོང་དུ་མ་གྲོལ་དེ་སྲིད་དུ། ། དེ་ཕྱིར་བླ་ན་
མེད་པ་ཡི། །བྱང་ཆུབ་ཐོབ་ཀྱང་གནས་གྱུར་ཅིག ། དེ་སྐད་བརྗོད་པའི་
བསོད་ནམས་གང་། ། གལ་ཏེ་དེ་ནི་གཟུགས་ཅན་གྱུར། ། གངྒཱའི་བྱ་མ་སྙེད་
ཀྱི་ནི། ། འཇིག་རྟེན་ཁམས་སུའང་ཤོང་མི་འགྱུར། ། དེ་ནི་བཅོམ་ལྡན་འདས་
ཀྱིས་གསུངས། ། གཏན་ཚིགས་ཀྱང་ནི་འདི་ལ་སྣང༌། ། སེམས་ཅན་ཁམས་ནི་
ཚད་མེད་པ། ། ཕན་འདོད་དེ་ནི་འདྲ་བའོ། ། ཡན་ལག་བདུན་པའི་ཆོ་ག་
ཚིགས་སུ་བཅད་པ་ཉི་ཤུ་པ་རིན་པོ་ཆེའི་ཕྲེང་བ་ལས་འབྱུང་བ། ། སློབ་དཔོན་
ཆེན་པོ་འཕགས་པ་ཀླུ་སྒྲུབ་ཀྱི་ཞལ་སྔ་ནས་མཛད་པ་རྫོགས་སོ། ། །།

སེམས་ཅན་མགུ་བར་བྱ་བའི་ཚིགས་སུ་བཅད་པ།
རྒྱ་གར་སྐད་དུ། སཏྭཱ་ར་དྷ་ནྱ་གཱ་ཐཱ། བོད་སྐད་དུ། སེམས་ཅན་
མགུ་བར་བྱ་བའི་ཚིགས་སུ་བཅད་པ། ། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ལ་ཕྱག་འཚལ་ལོ། ། སེམས་ཅན་དོན་ཉིད་ང་ལ་གུས་ཡིན་
གཞན་དག་གུས་མིན་ལ། ། གུས་པའང་ང་ཡི་དེ་ལ་སྙིང་རྗེ་མི་སྤོང་བ་ཡིན་
ཏེ། ། སྙིང་རྗེ་སྤངས་པའི་སྤྱོད་པས་དམན་པར་གྱུར་པ་གང་ཡིན་ལ། ། སྙིང་
རྗེ་ཉིད་ཀྱིས་དེ་ལ་གནོད་པར་རིགས་ཀྱིས་གཞན་གྱིས་མིན། ། གང་ཞིག་སེམས་
ཅན་རྣམས་ལ་སྙིང་རྗེ་ལྡན་པས་རབ་འཇུག་ན། ། དེས་ནི་ང་ལ་མཆོད་ཅིང་
བསྟན་ལ་གཅེས་པར་རབ་ཏུ་གཟུང༌། ། གང་ལ་ཚུལ་ཁྲིམས་ཐོས་དང་སྙིང་རྗེས་
བློ་གྲོས་གསལ་ཡོད་པ། ། དེ་ལྟར་དེས་ནི་བདེ་བར་གཤེགས་པ་རྟག་ཏུ་མཆོད་
པར་གྱུར་པ་ཡིན། ། སེམས་ཅན་ཕན་པའི་རང་དབང་དུ་བྱས་ངས་འདི་
བསྒྲུབས་པ་སྟེ། ། སྐུ་འདི་སེམས་ཅན་དོན་ཉིད་ཁོ་ནར་ཀུན་ནས་བསྐྱེད་པ་
ལ། ། གང་ཞིག་ཡིད་ཀྱིས་ཀྱང་ནི་སེམས་ཅན་དག་ལ་གནོད་བྱེད་པ། ། དེ་ནི་
ཇི་ལྟར་ང་ལ་བརྟེན་ཏེ་ང་ལ་བལྟོས་བྲལ་ཡིན། ། གང་གིས་ཡིད་ལ་དགའ་བ་
བསྐྱེད་ནས་མཆོད་པ་ཡིན་པས་ན། ། སེམས་ཅན་དག་ལ་ཕན་ན་དེ་ནི་ཆུང་
ཡང་མཆོད་པ་ཡིན། ། འཚེ་བའི་བདག་ཉིད་ཅན་དང་གཞན་ལ་གནོད་པ་
འབྱུང་བ་ཡི། ། མཆོད་པ་ལེགས་པར་སྦྱར་བ་ཡིན་ཡང་མཆོད་པར་འགྱུར་མ་
ཡིན། ། ཆུང་མ་རྣམས་དང་བུ་དང་དབང་ཕྱུག་རྒྱལ་སྲིད་ཆེན་པོ་དང་། ། ཤ་

རྣམས་དང་ནི་ཁྲག་དང་ཚིལ་དང་ལུས་རྣམས་དང་ནི་མིག །གང་རྣམས་ཁོ་ན་
དགའ་བའི་དབང་བྱས་ང་ཡིས་བཏང་བ་སྟེ། ། གང་ཞིག་དེ་ལ་འཚེ་ན་དེ་ནི་ང་
ལ་གནོད་པ་ཡིན། ། སེམས་ཅན་རྣམས་ལ་མཆོག་ཏུ་ཕན་ན་ང་ལ་མཆོད་མཆོག་
ཡིན། ། སེམས་ཅན་རྣམས་ལ་གནོད་པའི་མཆོག་ནི་ང་ལ་གནོད་མཆོག་
ཡིན། ། ང་དང་སེམས་ཅན་དག་ནི་བདེ་དང་སྡུག་བསྔལ་མཚུངས་འདོད་
པས། ། གང་ཞིག་སེམས་ཅན་གནོད་བྱེད་དེ་ནི་ང་ལ་ཇི་ལྟར་མོས། ། སེམས་
ཅན་བསྟེན་ནས་ང་ཡིས་སྐྱོབ་པ་མཉེས་དང་དགེ་བ་བྱས། ། སེམས་ཅན་དག་
ལ་བརྟེན་ནས་དོན་བསྒྲུབས་ཕ་རོལ་ཕྱིན་པའང་ཐོབ། ། སེམས་ཅན་དོན་ལ་
ཡིད་ལ་བརྩོན་པ་སྐྱེད་ནས་བདུད་བཏུལ་ཏེ། ། དེ་བཞིན་སེམས་ཅན་ཉིད་སྤྱོད་
གང་ཡིན་པ་ཡིས་ང་སངས་རྒྱས། ། གལ་ཏེ་སྐྱེ་དང་སྐྱེ་བར་སྲོག་ཆགས་དགའ་
བའི་གྲོགས་མིན་ན། ། གང་འདི་བྱམས་དང་སྙིང་རྗེས་སུ་ལ་དམིགས་པའི་གཞི་
ལས་སྐྱེས། ། རྣམ་ཐར་དགའ་སོགས་སུ་ལ་བལྟོས་ཤིང་ཡུལ་དང་གཞི་གང་
ཡིན། ། སུ་ཡི་དོན་དུ་རིང་ནས་ང་ཡི་ཡིད་ཀྱིས་སྙིང་རྗེ་བསྒོམས། ། ངས་ནི་
སྲོག་ཆགས་ཉིད་ནི་གླང་སོགས་དངོས་གྱུར་དུ་མ་བྱིན། ། སེམས་ཅན་ཉིད་ནི་
སྣོད་དུ་གྱུར་པས་ང་ཡི་སྦྱིན་པ་བླངས། ། སེམས་ཅན་སྣ་ཚོགས་རྒུད་གྱུར་པ་
ལས་ང་ཡི་སྙིང་རྗེས་འཕེལ། ། གལ་ཏེ་སེམས་ཅན་མི་སྐྱོང་སུ་ཡི་དོན་དུ་བསྒྲུབ་
པར་བྱ། ། གལ་ཏེ་སྲོག་ཆགས་འཁོར་བར་སྡུག་བསྔལ་དུ་མས་བཅོམ་མིན་
ན། ། སྐྱེ་བ་ལེན་ཅིང་སྡུག་བསྔལ་ཉམས་མེད་སུ་ཕྱིར་བདག་གིར་བྱེད། །
བདག་ཉིད་ཆེན་པོ་འཁོར་བའི་རྒྱན་གྱིས་དེ་བར་གཤེགས་པ་འདི། ། གལ་ཏེ་
སེམས་ཅན་དགའ་ཕྱིར་མིན་ན་ངལ་འདི་སུའི་ཕྱིར་བསྒྲུབས། ། ང་ཡི་བསྟོན་པ་
ཇི་སྲིད་འགྲོ་བ་འདི་ན་གསལ་སྣང་བ། ། དེ་སྲིད་གཞན་ལ་མཆོག་ཕན་བདག་

གཞན་མཉམ་པར་གནས་པར་གྱིས། ། ང་ཡི་སེམས་ཅན་དོན་དུ་རབ་མཉམ་སྐྱོ་
མེད་སྦྱོར་རྣམས་ལ། ། སྐྱོ་བར་བྱེད་པའི་ལུས་འདི་ཟས་ཀྱིས་གསོས་ཀྱང་སྙིང་པོ་
མེད། ། བ་ཚྭའི་ཆུ་ཀླུང་ཞེས་བྱ་བའི་མདོ་ལས་འབྱུང་བ། ། སེམས་ཅན་མགུ་
བར་བྱ་བའི་ཚིགས་སུ་བཅད་པ་བཅུ་གཅིག་པ་སློབ་དཔོན་འཕགས་པ་ཀླུ་སྒྲུབ་
ཀྱིས་ཕྱུང་བ་རྫོགས་སོ། །
རྒྱ་གར་གྱི་མཁན་པོ་བུད་དྷཱ་ཀ་ར་བརྨ་དང་། ཞུས་ཆེན་གྱི་ལོ་ཙཱ་བ་དགེ་
སློང་ཆོས་ཀྱི་ཤེས་རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

སྨོན་ལམ་བདུན་ཅུ་པ།
རྒྱ་གར་སྐད་དུ། པྲ་ཎི་དྷ་ན་སཔྟ་ཏི་ནཱ་མ་གཱ་ཐཱ། ། བོད་སྐད་དུ།
སྨོན་ལམ་བདུན་ཅུ་པ་ཞེས་བྱ་བའི་ཚིགས་སུ་བཅད་པ། ། བྱང་ཆུབ་སེམས་
དཔའ་ཀུན་ཏུ་བཟང་པོ་ལ་ཕྱག་འཚལ་ལོ། ། ཡོན་ཏན་རིན་ཆེན་དཔག་མེད་
ཚོགས་མངའ་ཞིང་། ། ཉེས་པའི་དུག་སྡོང་མཐའ་དག་དྲུངས་ཕྱུང་བ། །
ཕྱོགས་བཅུ་དག་ན་དུས་གསུམ་བཞུགས་པ་ཡི། ། བདེ་བར་གཤེགས་པ་རྣམས་
ལ་ཕྱག་འཚལ་ལོ། ། མི་ཤེས་པ་ཡི་རབ་རིབ་སེལ་མཛད་ཅིང༌། ། བག་ལ་ཉལ་
བའི་མདའ་དུག་འབྱིན་པའི་ཐབས། ། འགྲོ་བ་གསུམ་པོ་ཀུན་གྱི་བློ་གྲོས་ཀྱི། །
མིག་འབྱེད་པ་ཡི་ཆོས་ལ་ཕྱག་འཚལ་ལོ། ། བདེ་གཤེགས་སྲས་པོ་དགེ་འདུན་མི་
ལྡོག་པ། ། ཐུགས་རྗེ་ཆེན་པོས་ཡིད་ནི་དྲངས་གྱུར་ཏེ། ། བློ་སྤྱན་བྱེ་བར་གྱུར་
པ་མ་ལུས་ལ། ། རྒྱུན་མི་འཆད་པར་མགོས་བོས་ཕྱག་འཚལ་ལོ། ། འགྲོ་བ་
རྣམས་སུ་བདག་གིས་མི་དགེ་གང༌། ། ཅུང་ཟད་བགྱིས་སམ་བགྱིད་བསྩལ་རྗེས་
ཡི་རང༌། ། རྒྱལ་བ་རྣམས་ལ་དེ་དག་གཤགས་ནས་ནི། ། སླན་ཆད་མི་བགྱིད་
པ་ཡི་སྡོམ་པ་ནོད། ། བདེ་གཤེགས་རང་རྒྱལ་དང་ནི་ཉན་ཐོས་དང་། །རྒྱལ་
བའི་སྲས་ཀྱིས་དགེ་བ་བསགས་པ་དང༌། ། འཇིག་རྟེན་པ་ཡི་ལེགས་པར་སྤྱད་
པ་གཞན། ། མ་ལུས་པ་ལའང་བདག་ནི་ཡི་རང་ངོ༌། ། སྐྱེ་བོ་ཉོན་མོངས་དུག་
གིས་མགོ་རྨོངས་པ། ། དེ་དག་རྣམས་ལ་མི་དགེ་གང་མཆིས་པ། ། དེ་ནི་
བདག་ཉིད་ཁོ་ན་དགའ་བཞིན་དུ། ། ཤི་ནས་དམྱལ་བ་རྣམས་སུ་གཞོལ་བར་
བགྱི། ། འཇིག་རྟེན་རབ་ཞི་བདེ་བའི་བདུད་རྩི་ཡིས། ། ཚིམ་ནས་ཡིད་ནི་དགེ་
བ་བགྱིད་གྱུར་ཅིག ། འགྲོ་བ་དག་གི་སྡུག་བསྔལ་ཇི་སྙེད་པ། ། དེ་ནི་བདག་

གིས་དང་དུ་ལེན་པར་ཤོག ། འགྲོ་བ་འདི་དག་ཡིད་ལ་མྱུར་དུ་ནི། ། ཡང་
དག་བྱང་ཆུབ་ཉིད་ནི་སྐྱེད་གྱུར་ཅིག ། ཡིད་ལ་བྱང་ཆུབ་དག་ནི་སྐྱེད་པ་
དག ། བྱང་ཆུབ་ཚོགས་རྣམས་ཡང་དག་སྒྲུབ་པར་ཤོག ། དགེ་བའི་ཚོགས་
བསྒྲུབས་ནས་ནི་ས་ཐོབ་ཅིང༌། ། སྲིད་པ་གསུམ་གྱི་མགོན་པོའི་གདུང་བཟུང་
ནས། ། དགྲ་རྣམས་བཅོམ་ནས་འཇིག་རྟེན་གསུམ་དག་གི ། ཆོས་ཀྱི་རྒྱལ་
སྲིད་ཆེན་པོའི་གནས་ཐོབ་ཤོག ། བྱང་ཆུབ་ཤིང༌ དྲུངས་སངས་རྒྱས་རོང་
སངས་རྒྱས། ། ཉིན་ཞག་ཇི་སྙེད་གཞེས་ཤིང་བཞུགས་པ་དག ། དཔེ་མ་
མཆིས་པའི་ཆུ་ཡི་བདུད་རྩིའི་ཆར། ། འགྲོ་ལ་དབབ་པའི་སླད་དུ་གསོལ་བར་
བགྱི། ། གཞན་དོན་ཕུན་སུམ་ཚོགས་པ་རྫོགས་མཛད་ནས། མྱ་ངན་འདས་
པ་མཆོག་ཏུ་གཤེགས་པ་གང༌། ། གཞན་ལ་ཕན་པ་མཛད་ཅིང་ཡུན་རིང་
དུ། ། བཞུགས་པར་བློ་བཟང་དེ་ལ་གསོལ་བར་བགྱི། ། འཇིག་རྟེན་གསུམ་པོ་
ཐིབས་པོ་དེར་རྒྱུ་བའི། ། སེམས་ཅན་སུ་དག་ཇི་སྙེད་མཆིས་པ་དག ། དེ་དག་
རབ་ཏུ་ཞི་བའི་བདེ་བ་ཡི། ། བདུད་རྩིའི་ལོངས་སྤྱོད་མགྲོན་དུ་གཉེར་བར་
བགྱི། ། དེ་ལྟར་དགེ་བ་གང་དག་བསྒྲུབས་པ་འདི། ། མ་ལུས་ཡང་དག་བྱང་
ཆུབ་བསྔོ་བར་བགྱི། དེས་ནི་བདག་ནི་བྱང་ཆུབ་སེམས་དང་ནི། ། སྐད་ཅིག་
ཙམ་ཡང་འབྲལ་བར་མ་གྱུར་ཅིག ། ཇི་སྲིད་ཕུན་སུམ་ཚོགས་པའི་གཞིར་གྱུར་
པའི། ། བདེ་བར་གཤེགས་པའི་གོ་འཕངས་མི་དམན་པ། ། དེ་སྲིད་དེ་ནི་ཐུབ་
པའི་ཁྱུ་མཆོག་དང་། བྱང་ཆུབ་སེམས་དཔའ་རྣམས་དང་འབྲལ་མ་གྱུར། །
དེ་དག་ཁོ་ནས་གཞན་ལ་སྨན་པ་ཡི། ། སྤྱོད་པའི་ལམ་དག་ཉེ་བར་བསྟན་པ་
ལ། ། སྐྱོ་བ་མ་མཆིས་པར་ནི་སངས་རྒྱས་ཀྱི། ། སྲས་ཀྱི་ས་ཀུན་ལའང་སྦྱར་
བར་བགྱི། ། བདག་གི་ལུས་ཀྱི་ཡན་ལག་ཉིང་ལག་དག ། ཚང་ཞིང་སྐྱེ་བོ་ཀུན་
གྱིས་བསྟོད་འོས་པའི། ། ཡོན་ཏན་ཕུང་པོ་ཚེ་རབས་དྲན་པ་དང༌། ། ཚེ་རིག་
བཙུན་ཞིང་ལུས་ནི་མཛེས་པར་ཤོག་། གཞན་ཕན་སྤངས་ནས་རང་དོན་ལྷུར་

ལེན་པ། ། ཐ་ཆད་དུག་དང་འདྲ་བ་སྤངས་ནས་སུ། ། སྙིང་རྗེས་གདུངས་པའི་
ཡིད་ཀྱི་སྐྱེ་བོ་ཀུན། ། གཅིག་ཏུ་གཞོལ་བར་རྗེས་སུ་འཛིན་པར་ཤོག ། བདག་
གི་བདོག་པ་རྣམས་ལ་གཞན་གྱི་བློ། ། གཞན་གྱི་ནོར་སྙམ་ཅུང་ཟད་མི་འཛིན་
ཅིང་། ། རང་གི་ནོར་ལ་སོམ་ཉི་མ་མཆིས་ལྟར། ། བག་ཡངས་དག་ཏུ་ལེན་
ཅིང་སྤྱོད་པར་ཤོག ། བདག་གི་ཤ་ཞིག་སློང་བ་མཆིས་ན་ཡང་། ། བྲོད་ལ་
འཛུམ་པའི་མིག་གིས་སྩལ་བར་བགྱི། ། བདག་གིས་རྐང་ལ་སོགས་པ་རྟག་ཏུ་
ཡང་། ། ལུས་ཅན་རྣམས་ཀྱི་ནོར་དུ་གཏོང་བར་ཤོག ། བདག་ནི་ཡིད་བཞིན་
ནོར་བུས་འགྲོ་བ་ཡི། །འདོད་པས་དངོས་པོ་མཐའ་དག་སྒྲུབ་པ་དང་། །
ཡིད་ལ་རེ་བ་ཡོངས་རྫོགས་བགྱིད་པ་ཡི། ། དཔག་བསམ་གྱི་ནི་ཤིང་དང་འདྲ་
བར་ཤོག ། བདག་ནི་རང་གི་ངང་གིས་སྡིག་པ་དག ། མི་གཙང་བ་ལྟར་རྒྱང་
རིང་སྤོང་བ་དང༌། ། ཐུབ་པའི་སྐྱེས་མཆོག་གིས་ནི་བསླབ་བཅས་པའི། ། ཆུ་
ལོན་འདྲལ་བར་བགྱིད་པར་མ་གྱུར་ཅིག ། ལུས་དང་སྲོག་ལ་ལྟ་བར་རྒྱང་
བསྲིངས་ནས། ། རྟག་པར་དགོན་པ་རྣམས་སུ་དགའ་བར་བགྱི། ། རྙེད་པ་
དགའ་དང་བཀུར་སྟེ་མཐའ་དག་ལ། ། སྨོན་པའི་ཟས་བཞིན་བློ་ནི་བཟློག་པར་
བགྱི། ། འགྲོ་བ་རྣམས་ལ་གདོལ་བའི་ཕྲུག་གུ་བཞིན། ། རྒྱགས་དང་ང་རྒྱལ་
དྲེགས་པ་སྤངས་པ་དང་། ། རིགས་བཙུན་པ་ཡི་ཉེ་དུའི་ཚོགས་བཞིན་དུ། །
རྗེས་སུ་མཐུན་པ་བསྒྲུབ་ཅིང་སྤྱད་པར་བགྱི། ། ཟླ་ཟེར་པདྨ་ཙ་ལག་དྲི་མ་
བྲལ། ། མ་རོལ་མ་འདྲེས་ནག་ནོག་མ་མཆིས་ལ། ། མ་ལུས་རབ་ཏུ་ཞི་བའི་
རྒྱན་གྱུར་པའི། ། ཚུལ་ཁྲིམས་ལ་ནི་བདག་གིས་གོམས་པར་བགྱི། ། སུ་དག་
ནོངས་མ་མཆིས་པར་བདག་གི་མགོ ། སོག་ལེས་ཚལ་པ་བརྒྱུར་ནི་གཤེགས་
བགྱིད་ཀྱང༌། ། དེ་ལའང་བུ་གཅིག་གཅེས་པ་བཞིན་དུ་ནི། ། རྒྱུན་མི་འཆད་
པར་སེམས་ནི་སྤངས་པར་བགྱི། ། སུ་དག་སྙིང་ནས་བདག་ལ་ཁྲོས་གྱུར་ཏེ། །
དགོས་པ་མ་མཆིས་བཞིན་དུ་སྲོག་འཕྲོག་ནའང་། ། དེ་ལའང་ལས་ཀྱི་འབྲས་བུ་

མི་བཟད་པ། ། མི་འཚལ་བ་དག་འབྱུང་བར་མ་གྱུར་ཅིག ། ཁྲོ་བ་དང་ནི
བཤེ་དང་མཚང་འདྲུ་དང༌། ། བརྡེག་པར་གྱུར་ཀྱང་བཟོད་པ་མི་གཏོང་སྟེ། །
རྒྱལ་བའི་སྲས་ཀྱི་སྤྱོད་པ་བསྒྲུབ་པའི་ཕྱིར། ། སྡུག་བསྔལ་མ་ལུས་པ་དག་དང་
དུ་བླང་། ། སྔོན་ཆད་རྙེད་མ་མྱོང་བ་ཐུབ་པའི་ཆོས། ། ཤིན་ཏུ་ཟབ་ཅིང་།
རིགས་པའི་མཆོག་ལ་ཡང༌། ། བདག་གིས་སེམས་ལ་སྐད་ཅིག་ཙམ་ཡང་ནི། །
སོམ་ཉིའི་དཔྱང་ཐག་གཡོ་བར་མ་གྱུར་ཅིག ། བདག་གི་སྐྱེ་བ་ཚེ་རབས་ཚེ་
རབས་སུ། ། འགྲོ་བ་ཀུན་ལ་སྨན་པ་ལྷུར་སྤྱད་ཀྱིས། ། སྐད་ཅིག་ཙམ་ཡང་
དགེ་བ་རྒྱ་ཆེན་པོ། ། བགྱིད་པར་མི་འགྱུར་བ་ནི་མ་གྱུར་ཅིག ། བྲན་དང་
འདྲ་བར་འགྲོ་བ་ཐམས་ཅད་ཀྱི། ། བགྱི་བ་མ་ལུས་པ་དག་བསྒྲུབ་པར་
བགྱི། ། བདག་གི་ཀུན་གྱིས་བགྱི་བའི་ཁུར་བླངས་ནས། ། སེམས་ཅན་རྣམས་
ནི་བདེ་བར་གནས་པར་ཤོག ། ལུས་ནི་གཞན་གྱི་བྲན་བགྱིད་ཚོགས་སྨྲ་
ནའང་། ། གཞན་ལ་ཆོས་སྟོན་པ་ལ་དགའ་བ་དང༌། ། བདག་གིས་ཡིད་ཀྱང་
རྟག་ཏུ་གཞན་དག་ལ། ། ཕན་པར་སེམས་པའི་དབང་དུ་བགྱིད་པར་ཤོག །
གལ་ཏེ་དམྱལ་བར་བསྐལ་པ་གྲངས་མེད་པར། ། གཅིག་ཏུ་སྡུག་བསྔལ་ཉམས་
སུ་མྱོང་ན་ཡང་། ། འོན་ཀྱང་སྐྱོ་བ་དག་ནི་མ་མཆིས་པར། ། སེམས་ཅན་
ཡོངས་སུ་སྨིན་པར་བགྱིད་པར་ཤོག ། ཅི་ནས་བསྒྲུབ་པའི་རིམ་པ་འདི་ཉིད་
ཀྱིས། ། ལུས་ཅན་རྣམས་ནི་འདུལ་བར་བགྱི་སླད་དུ། ། འགྲོ་བ་གསུམ་པོ་
ཡོངས་སུ་སྨིན་བགྱིད་པའི། ། གོ་ཆ་འདི་ཉིད་ཀྱང་ནི་བགོ་བར་བགྱི། ། མེ་ཡི་
མེདག་མས་བར་མཚམས་མ་མཆིས་པའི། ། འོབས་རྣན་ས་(རྣམས་) གང་ལས་
བརྒལ་ནས་ལེགས་གསུངས་པའི། ། ཚིག་གཅིག་ཙམ་ཡང་མཉན་པའི་ཆེད་དུ་
ནི། ། ལོ་ལོ་མ་མཆིས་སྤྲོ་བ་བགྱིད་པར་ཤོག ། བསམ་གཏན་གཟུགས་མེད་
ཏིང་འཛིན་མཐའ་དག་གི ། འབྲས་བུ་རྣམས་ལ་དགའ་བ་སྤངས་ནས་ནི། །
རབ་ཏུ་གནས་མཐར་ཕྱིན་པའི་གནས་པ་ཡིས། ། དགའ་བར་འགྱུར་བ་དག་ཏུ་

གོམས་པར་བགྱི། ། ཞེན་པ་མ་མཆིས་ཞི་གནས་རྟ་ཞོན་ནས། ། རང་བཞིན་
གཡོ་བའི་སེམས་ཀྱི་གླང་པོ་ཆེ། ། ཤིན་ཏུ་གདུལ་བར་དཀའ་བ་ལོག་པ་ཡི། །
ལམ་དུ་ཞུགས་པ་རྣམས་ནི་གདུལ་བར་བགྱི། ། ལྷ་དབང་དག་དང་འཁོར་ལོས་
བསྒྱུར་བ་ཡི། ། འབྱོར་བ་དམ་པ་མཆོག་དག་མཆིས་པ་རྣམས། ། འདོད་པའི་
རང་བཞིན་མི་གཙང་བ་བཞིན་དུ། ། བདག་གི་ཡིད་ནི་བལྟོས་པ་མ་མཆིས་
ཤོག ། ལྕགས་ཀྱི་ཁང་པ་འབར་བ་འདྲ་བ་ཡི། ། སྲིད་པར་རྒྱུ་བར་བདག་ནི་
དགའ་མ་གྱུར། ། སྙིང་རྗེས་དྲངས་ནས་གཞན་ལ་སྨན་པ་དག ། བགྱིད་པར་
རྗེས་སུ་མཐུན་པར་སྐྱེ་བར་ཤོག །འགྲོ་བའི་མགོན་གྱི་སྲས་པོ་ཐམས་ཅད་
ཀྱི། ། ཏིང་འཛིན་གང་ཞིག་ལ་ནི་དབང་བརྙེས་པས། ། རྣམ་པར་བསྒྱིངས་པ་
བསམ་གྱིས་མི་ཁྱབ་པ། ། དཔའ་བོ་རོལ་པ་སྣ་ཚོགས་མཛད་པ་ཡི། ། སྤ་བར་
འགྲོ་བ་དག་དང་ནམ་མཁའ་མཛོད། །དྲི་མེད་ལ་སོགས་མ་ལུས་ཐོབ་བགྱིས་
ནས། །འགྲོ་བ་གསུམ་པོ་མ་ལུས་པ་དག་གི ། བདེ་བ་གྱ་ནོམ་བསྒྲུབས་ནས་
རྩེར་སྩལ་ཏོ། ། བཟོ་དང་བསྟན་བཅོས་སྒྱུ་རྩལ་རྒྱ་མཚོ་དག ། མཆོག་ཏུ་ཕ་
མཐའ་ཕུལ་དུ་ཕྱིན་པ་དང༌། ། སེམས་ཅན་ཐམས་ཅད་ཀྱིས་ནི་ཚིག་གི་
དོན། ། མ་ལུས་པ་དག་རྟོགས་ཤིང་མཁས་པར་ཤོག ། ཚིག་དོན་མ་ལུས་
དཔྱོད་པའི་ཤེས་རབ་ནི། ། དྲི་མེད་རྣོན་པོ་དཔག་ཏུ་མེད་ཐོབ་ནས། ། སེམས་
ཅན་རྣམས་ལ་ཤིན་ཏུ་ཟབ་པ་ཡི། ། རིགས་པའི་ཆོས་རྣམས་ཀྱི་ནི་བགོ་བཤའ་
བགྱི། ། སངས་རྒྱས་གསུང་དག་མཐར་ཕྱིར་མ་རྟོགས་པའི། ། སེམས་ཅན་མ་
ལུས་པ་ནི་མཐའ་དག་ལ། ། སེམས་ལ་ཡི་གེ་བྲིས་པ་འདྲ་བར་ནི། ། མང་པོ་
བདག་གིས་རབ་ཏུ་བརྟན་པར་བགྱི། ། ཅི་ནས་འབྲས་བུར་བཅས་པ་སྟོབས་
བཅུ་ཡི། ། གོ་འཕང་མངོན་པར་འཛེགས་ནས་འགྲོ་བའི་དོན། ། མ་ཚང་མ་
ལུས་འབྲས་མཆིས་བགྱིད་པ་ཡི། ། ཐབས་ཀྱི་སྤྱོད་པ་དེ་དག་བསྒྲུབ་པར་
བགྱི། ། ཇི་ལྟ་ཇི་ལྟར་སེམས་ཅན་ཕན་པའི་རྒྱུ། ། ཐུབ་པ་རྣམས་ཀྱི་སྨོན་ལམ་

མ་ལུས་པ། ། དེ་ལྟ་དེ་ལྟར་རྒྱུན་དུ་སྨོན་ལམ་གྱིས། ། ཕ་རོལ་ཕྱིན་པ་དག་ནི་
ཐོབ་པར་བགྱི། ། ཡུལ་གྱི་དགྲ་ཡི་ཚོགས་ནི་མི་བཟད་པ། ། མདོ་ལ་མ་ལུས་ཅི་
དགར་ཟིལ་མནན་ནས། ། སེམས་ཀྱི་སྤྱོད་པ་རྣམས་ནི་མི་གཡོ་ཞིང་། ། ས་
སྟེང་ཕན་པ་ཁོ་ནས་གནས་པར་བགྱི། ། ཆོས་འདི་དག་ནི་སྒྱུ་མ་སྨིག་རྒྱུ་དང༌།
སྤྲུལ་པ་ལྟ་བུར་ཡང་དག་རྟོགས་བགྱིས་ནས། ། རྟོགས་པའི་དྲི་མ་རྣམས་ནི་
སྤངས་རྣམས་སུ། ། འཇིག་རྟེན་གསུམ་ལ་ཕན་པ་བགྱིད་གྱུར་ཅིག ། ཕ་དག་
བུ་གཅིག་ལྷག་པར་གཅེས་པ་བཞིན། ། ནག་ནོག་མ་ལུས་པ་དག་སྤངས་ནས་
སུ། ། རྒྱུན་མི་འཆད་པར་འགྲོ་བ་མཐའ་དག་ལ། ། བྱམས་པའི་བསྒོམ་པ་དག་
གིས་གནས་པར་བགྱི། ། ཇི་ལྟར་མ་དག་བརྩེ་བའི་ཁུ་འཇོ་བའི། ། བུ་ན་བ་ལ་
རྗེས་སུ་མཐུན་སྤྱོད་པ། ། དེ་བཞིན་བདག་ཀྱང་འགྲོ་བ་སེམས་ཅན་ལ། ། སྙིང་
རྗེ་རྒྱས་འགྱུར་སོ་སོར་བགྱིད་པར་ཤོག ། ཕ་རོལ་བདེ་བའི་འབྱོར་པ་མཐོང་
ནས་ནི། ། ལྷག་པར་དགའ་བ་མང་པོ་སྐྱེས་ནས་སུ། ། སྙིང་གི་བུ་གཅིག་པ་ལ་
བདེ་སྐྱེས་བཞིན། ། དགའ་བའི་བསྒོམ་པ་བདག་གིས་གནས་པར་བགྱི། །
སེམས་ཅན་རྣམས་ལ་ཕན་དང་གནོད་པའི་རྒྱུ། ། ཁོང་ཁྲོ་རྗེས་སུ་ཆགས་པ་
སྤངས་ནས་ནི། ། རང་གི་བུ་ལ་བགྱི་(བ་) བསྒྲུབ་པ་བཞིན། ། འཇིག་རྟེན་
གསུམ་པོ་ཀུན་གྱི་བགྱི་བ་བསྒྲུབ། ། དབང་དང༌ མངོན་ཤེས་སོ་སོར་རིག་པ་
དང་། ། གཟུངས་དང་རྣམ་པར་ཐར་པའི་སྒོ་རྟོགས་ནས། ། འཇིག་རྟེན་
ཁམས་ནི་དཔག་ཏུ་མ་མཆིས་པའི། ། སེམས་ཅན་རྣམས་ལ་ཕན་པ་དུས་གཅིག་
བགྱི། ། སངས་རྒྱས་ཞེས་བགྱིའི་སྒྲ་ནི་རྣ་ལམ་དུ། ། ཐོས་མ་མྱོང་བའི་ཡུལ་
ཁམས་གང་ལགས་པ། ། དེར་ནི་ཐབས་ཀྱིས་རྣམ་པ་སྣ་ཚོགས་ཀྱིས། ། སངས་
རྒྱས་མཛད་པ་དག་དང་མཐུན་པར་བགྱི། ། ནམ་ཞིག་འཇིགརྟེན་འདིར་ནི་
སྲིད་གསུམ་གྱི། ། བླ་མའི་ཉི་མ་ཤར་བར་མ་གྱུར་པ། ། དེར་ནི་བདག་གིས་ཉི་
མ་བཞིན་དུ་ནི། ། ལུས་ཅན་ཀུན་གྱི་རབ་རིབ་བསལ་བར་བགྱི། ། བདེ་

གཤེགས་རབ་ཏུ་མང་པོས་སྤངས་པ་ཡི། ། ཡིད་དག་སྡིག་པས་སྤགས་པ་གང༌
ལགས་པའི། ། འགྲོ་བ་དེ་ནི་བདག་གི་ཚིག་དག་གི ། སྤྱོད་ཡུལ་རྣམས་ལ་
བརྟེན་ནས་འདུལ་བར་ཤོག ། བདག་ནི་འཇིག་རྟེན་མ་ལུས་བ་དག་གིས། །
བསྙེན་བཀུར་བགྱིད་པ་དག་ལ་ཉེ་དུ་དང་། ། བྱམས་ལ་མཛའ་བཤེས་མ་བཞིན་
བསྒྲུབ་པ་དང༌། ། ཕ་བཞིན་ཕན་པའི་གདམས་ངག་འདོམས་པར་ཤོག །
བདག་གིས་མིང་ནི་དྲན་པ་ཙམ་གྱིས་ཀྱང༌། ། འགྲོ་བ་མ་ལུས་པ་དག་འཇིག་པ་
ལས། ། མོད་ལ་སྐྱོབ་པར་གྱུར་ཅིང་སྲིད་གསུམ་གྱི། ། སྡུག་བསྔལ་མ་ལུས་པ་
དག་སྤངས་པར་ཤོག ། ། ཕོངས་པ་བརྒྱ་ཕྲག་བསྟེན་པའི་མི་དག་ལ། ། བུམ་པ་
བཟང་དང་ནད་པའི་སྨན་དང་ནི། ། ཡི་དྭགས་སོགས་ལ་རྒྱུན་མི་འཆད་པར་
ཡང་། ། བདུད་རྩིའི་ཆབ་ཀྱི་རྫིང་བུ་བཟང་པོར་ཤོག ། བདག་ནི་གྲང་བའི་
དམྱལ་བར་དྲོ་བ་དང༌། ། ཚ་བར་རྫི་ཆར་བཅས་པའི་ཆར་འབེབས་ཤིང༌། །
གཞན་ཡང་ཤིན་ཏུ་སྨད་པའི་ངན་འགྲོ་དག ། གནོད་པ་མི་ལུས་ཞི་བར་བགྱིད་
པར་ཤོག ། འགྲོ་བ་བདག་ནི་དྲན་པ་ཙམ་གྱིས་ཀྱང་། ། ཕོངས་པ་མངོན་སུམ་
གྱུར་ལ་གཉེན་བཤེས་དང་། ། ཉམ་ཐག་མདའ་ཆར་འབབ་ལ་གོ་སྲི་དང༌། །
མྱ་ངན་མེ་ལ་བསིལ་བའི་ཆར་གྱུར་ཅིག ། འགྲོ་བ་དག་གིས་དྲན་ན་ཉོན་མོངས་
པའི། ། དུག་གི་གཉེན་པོར་གྱུར་ཅིང་སྲིད་གསུམ་གྱི། ། ཆུ་བོ་དག་ལ་ཟམ་པ་
བརྟན་པོ་དང་། ། ངན་སོང་རྣམས་ཀྱི་སྒོ་གཏན་བགྱིད་པར་ཤོག ། བདག་གི་
མིང་ཙམ་དྲན་ནའང་འཇུས་པ་བཞིན། ། འགྲོ་བ་མ་ལུས་སྲིད་པའི་གཡང་ས་
རུ། ། ལྟུང་བ་ཞི་བ་དག་གི་རྩེ་མོ་ལ། ། འཛེགས་པར་གྱུར་པའི་ཐེམ་སྐས་
གཞིར་གྱུར་ཅིག ། སྐད་ཅིག་ཙམ་ཡང་ཁྲོ་ཞིང་བདག་གི་མིང༌། ། བློ་ལ་དྲན་
པ་ཙམ་ཞིག་བགྱིད་ན་ཡང་། ། ངན་སོང་རྣམས་སུ་ལྟུང་བར་མི་འགྱུར་
ཞིང༌། ། ངེས་པར་ཡང་དག་བྱང་ཆུབ་སྒྲུབ་པར་ཤོག ། བདག་གི་ཡོན་ཏན་ཟླ་
ཟེར་དྲི་མེད་ལྟར། ། འཇིག་རྟེན་མ་ལུས་པ་ལ་བདེར་གྱུར་ཅིག ། དབུགས་

ཙམ་ཕྱུང་བ་རྣམས་ཀྱང་ཕ་རོལ་ལ། ། བདེ་བ་དཔག་མེད་བསྐྱེད་པར་བགྱིད་
པར་ཤོག ། ཤིན་ཏུ་ཕུན་སུམ་ཚོགས་པ་མ་ལུས་པ། ། མཐར་ཕྱིན་པ་ཡེ་སངས་
རྒྱས་ཉིད་ཐོབ་ནས། ། དམ་པའི་སངས་རྒྱས་དེ་ཉིད་ཁོ་ན་ལ། ། འགྲོ་བ་མ་
ལུས་པ་ཡང་སྦྱར་བར་བགྱི། ། དེ་ཡི་ཚེ་ན་སུ་ཡི་སེམས་ལ་ཡང་། ། ཉེས་བྱས་
ཕྲན་ཚེགས་ཙམ་ཡང་མི་འབྱུང་ལ། ། སྐྱེ་བོ་གཞན་ལ་རྒྱུན་དུ་ཕན་བགྱིད་
ཅིང་། ། དགེ་བ་བཅུ་ཡི་ལམ་ལ་གནས་པར་ཤོག ། སུ་ཡང་རུང་སྟེ་ངན་སོང་
གནས་རྣམས་ནི། ། རྨི་ལམ་ན་ཡང་མཐོང་བར་མི་འགྱུར་ཞིང་། ། ངན་འགྲོ་
རྣམས་ཀྱི་གནས་ནི་མཐའ་དག་ཀྱང་། ། ལྷ་ཡི་འཇིག་རྟེན་བཞིན་དུ་དགའ་བར་
ཤོག ཇི་སྲིད་འཇིག་རྟེན་གསུམ་གྱི་མི་དགེ་བའི། ། མཚོ་ཀློང་དབུས་སུ་
འགའ་ཞིག་ཆུད་ན་ཡང་། ། སངས་རྒྱས་བགྱི་བ་ཡོངས་སུ་མཐར་ཕྱིན་
ཀྱང་། ། དེ་སྲིད་དེ་ཡི་ཆེད་དུ་བསྡད་པར་བགྱི། ། བདག་ནི་མྱ་ངན་འདས་
འགྲོ་སྟོན་པ་ན། ། གསུང་རབ་རྣམས་ནི་འཁྲུགས་པར་མི་འགྱུར་ཞིང་། ། དེ་
ལ་འགའ་ཡང་སོམ་ཉིའི་དཔྱང་ཐག་ལ། ། སྐད་ཅིག་ཙམ་ཡང་འཇུ་བར་མ་གྱུར་
ཅིག ། དེ་ལྟར་རྒྱལ་བའི་སྲས་ཀྱི་རྣམ་འཕྲུལ་ལ། ། སྔོན་དག་བདག་གིས་དགེ་
བ་བསྒྲུབས་པ་གང༌། ། དེས་ནི་འགྲོ་བ་མ་ལུས་འདི་དག་གི ། མ་ལུས་པར་ནི་
ཐུན་མོང་འགྱུར་བར་ཤོག ། སློབ་དཔོན་བཙུན་པ་གཞན་ལ་ཕན་པའི་
དབྱངས་དགོན་པ་བ། གསུང་རབ་མཐའ་དག་ཆུབ་པར་བྱས་པ་སྟག་གིས་
རང་ལ་བསྐྱོན་ཏེ་ནགས་ཁུང་དུ་ཕྱིན་པ་ན། སྙིང་རྗེས་གདུངས་པའི་ཡིད་ཀྱིས་
འགྲོ་བའི་དོན་བསྒྲུབ་པའི་སྨོན་ལམ། བདུན་ཅུ་པ་མཛད་པ་རྫོགས་སོ། །
རྒྱ་གར་གྱི་མཁན་པོ་པཎྜི་ཏ་དྷརྨ་ཤི་པྲ་བྷ་དང༌། ལོ་ཙཱ་བ་བནྡེ་དཔལ་གྱི་
ལྷུན་པོའི་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

དོན་དམ་པ་བྱང་ཆུབ་ཀྱི་སེམས་བསྒོམ་པའི་རིམ་པ། །
རྒྱ་གར་སྐད་དུ། པ་ར་མརྦ་པོ་དྷི་ཙིཏྟ་བྷ་བ་ནཱ་ཀྲ་མ་ཝརྣ་སཾ་གྲ་ཧ།
བོད་སྐད་དུ། དོན་དམ་པ་བྱང་ཆུབ་ཀྱི་སེམས་བསྒོམ་པའི་རིམ་པ་ཡི་གེར་བྲིས་
པ། ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ། ། བཅོམ་ལྡན་འདས་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་
ལོ། ། དོན་དམ་པའི་བྱང་ཆུབ་ཀྱི་སེམས་བསྒོམ་པའི་ཡི་གེ་རིན་པོ་ཆེའི་སྒྲོན་མ་
ཞེས་བྱ་བ་ཅུང་ཟད་བྲི་བར་བྱའོ། ། ཇི་ལྟར་སྣང་ཞིང་གྲགས་པའི་ཆོས། ། དེ་
ལྟར་གྲུབ་ཅིང་བདེན་པ་མིན། ། སྣ་ཚོགས་ཅིར་ཡང་འགྱུར་བའི་ཕྱིར། །
དཔེར་ན་མིག་འཕྲུལ་རྣམ་པ་བཞིན། ། ངོ་བོ་ཉིད་མེད་ནམ་མཁའ་འདྲ། །
རྟེན་འབྲེལ་ཙམ་ལས་བྱུང་བའི་ཕྱིར། ། ཤིན་ཏུ་མེད་པའང་མ་ཡིན་ཏེ། །
དཔེར་ན་རྨི་ལམ་རྒྱུ་འབྲས་བཞིན། ། བདེན་པ་མ་གྲུབ་བརྫུན་མི་བཟློག ། དེ་
ལྟའི་དོན་ཉིད་མ་ཤེས་པས། ། འཕྲུལ་རྟོགས་རྐྱེན་གྱིས་རབ་བསླུས་ཏེ། ། མི་
བཟད་སྡུག་བསྔལ་འཁོར་ལོ་བསྐོར། ། ཁ་ཅིག་ཡོད་མཐོང་མེད་བལྟས་
པས། ། སྡིག་པའི་ལས་བྱས་སྡུག་བསྔལ་མྱོང་། ། དཔེར་ན་མི་ཤེས་པ་ཡི་
མིས། ། རྣམ་པར་ལྡང་བའི་དུག་འཐུང་བཞིན། ། ཁ་ཅིག་དགེ་བའི་ལས་བྱེད་
ཀྱང་། ། རྣམ་པར་དབེན་དོན་མི་ཤེས་པས། ། རྨི་ལམ་ཡུལ་གྱི་བདེན་པ་
བཞིན། ། རེ་ཞིག་ཐོབ་ཀྱང་སླར་ཉམས་འགྱུར། ། དེ་ལྟར་འཇིག་རྟེན་ཕལ་པ་
ཡིས། ། ཡང་དག་བདག་མེད་དེ་བཞིན་ཉིད། ། དོན་དམ་འཇམ་དཔལ་

མཐོང་བ་མིན། ། དེ་བས་འགྲོ་དྲུག་སྙིང་རྗེའི་ཡུལ། ། ཁ་ཅིག་རྡུལ་དྲན་དོན་
དག་ནི། ། རྟེན་འབྲེལ་བློ་ཡིས་མངོན་སུམ་མཐོང་། ། ཁ་ཅིག་རྗེས་སུ་དཔགས་
ནས་ཤེས། ། གཉིས་ཀས་ཆོས་ཀྱི་བྱེ་བྲག་རྟོགས། ། སྡུག་བསྔལ་དང་ནི་དེ་རྒྱུ་
དག ། སྤངས་ཏེ་བདག་ཉིད་ཞི་བྱའི་ཕྱིར། ། སྒྲུབ་པ་བདུན་ལ་གནས་ནས་
ནི། ། སྒྲུབ་པ་གཅིག་གིས་ཐར་པར་འདོད། ། རྡུལ་མེད་རྡུལ་བྲལ་དྲི་མ་
མེད། ། ཆོས་དབྱིངས་འཇམ་དཔལ་མཐོང་བ་མིན། ། ཁ་ཅིག་ཤེས་རབ་རྩལ་
གྱིས་ནི། ། གཟུང་བ་སྟོང་པར་རབ་ཤེས་ཤིང་། ། འཛིན་པར་རྫས་སུ་གྲུབ་
པར་ལྟ། ། འཁོར་བ་མ་རིག་རྒྱུན་ལས་བྱུང༌། ། བཟློག་ཕྱིར་རིག་པའི་ཡེ་ཤེས་
བསྒོམ། ། གཞན་དོན་ཅུང་ཟད་སྤྱོད་གྱུར་ཀྱང་། ། ལུས་ཀུན་ལས་ནི་རྣམ་གྲོལ་
བའི། ། དོན་དམ་འཇམ་དཔལ་མངོན་པ་མིན། ། རགས་པའི་ཆོས་ནི་མ་གྲུབ་
ན། ། ཕྲ་བའི་ཆོས་ཀྱང་འགྲུབ་པ་མིན། ། ཆོས་ནི་རབ་ཏུ་མཐོང་གྱུར་ན། །
ཆོས་ཉིད་དེ་ཉིད་མ་མཐོང་བས། ། དཔེར་ན་སྨིག་རྒྱུ་མ་བརྟགས་པར། ། ཆུ་
བོས་འཇིགས་ནས་སྤོང་བ་བཞིན། ། ཁ་ཅིག་རྣམ་པར་འཁྲུལ་པར་སྨྲ། །
དཔེར་ན་མཁའ་ལ་གཟུགས་མཐོང་བཞིན། ། སེམས་ཉིད་སྣང་མེད་མཁའ་
འདྲ་བ། ། དོན་དམ་ཉིད་དུ་གྲུབ་པར་འདོད། ། ཁ་ཅིག་ཆོས་ཀུན་རང་རིག་
ལུས། ། སྣ་ཚོགས་བརྟགས་པས་རྣམ་པར་དབེན། ། དཔེར་ན་རྨི་ལམ་ཉམས་
མྱོང་བཞིན། ། གཉིས་མེད་ཡེ་ཤེས་གྲུབ་པར་འདོད། ། ཆགས་དང་སྡང་བ་
སྤངས་པ་དང༌། ། ཐབས་མཁས་བློ་ཆེན་དེ་ཡིས་ཀྱང༌། ། རྣམ་ཤེས་ཆོས་ཉིད་
ལས་འདས་པའི། ། ཆོས་དབྱིངས་འཇམ་དཔལ་མཐོང་བ་མིན། ། སེམས་
ཉིད་བདེ་བའི་དེ་ཉིད་ལ། ། འདིར་ནི་ཅུང་ཟད་རྣམ་རྟགས་ན། ། བདག་ལས་
མ་ཡིན་གཞན་ལས་མིན། ། གཉིས་ཀ་ལས་མིན་རྒྱུ་མེད་མིན། ། ཡོད་པ་ཡོད་

ཕྱིར་སྐྱེ་མི་རིགས། ། ཡང་ན་སྐྱེ་བ་ཐུགས་མེད་འགྱུར། ། མེད་པ་མེད་པས་སྐྱེ་
མི་རིགས། ། ཡང་ན་ཅིག་ཅར་སྐྱེ་བར་འགྱུར། ། དེ་ཕྱིར་ཡང་དག་སྐྱེ་མི་
འགྱུར། ། བརྫུན་པས་བདེན་པ་གྲུབ་པ་མིན། ། གལ་ཏེ་གྲུབ་པ་མཐའ་ཡས་
པའི། ། གནོད་པ་འདི་ལ་རབ་ཏུ་འདུ། ། དེས་ན་མ་བརྟགས་ཉམས་དགའ་
སྟེ། ། སྒྱུ་མ་ཙམ་ལ་བརྟགས་པས་བསླུས། ། སེམས་ནི་སྒྱུ་མའི་རྣམ་པ་སྟེ། །
བྱང་ཆུབ་ཀྱང་ནི་སྒྱུ་མ་འདྲ། ། དེས་ཀྱང་ཚིག་ཏུ་བརྗོད་སྤངས་ཏེ། ། སྤྲོས་
བྲལ་འཇམ་དཔལ་མཐོང་བ་མིན། ། སྒྱུ་མ་སྒྱུ་མ་ཙམ་མིན་ཏེ། ། གལ་ཏེ་ཡིན་
ན་དེ་མི་འགྲུབ། ། སྒྲུབ་ན་གཞན་གྱི་གཞུང་ལུགས་ཀྱང་། ། སྒྱུ་མའི་ཆོས་སུ་
ཐལ་བར་འགྱུར། ། དེ་ཕྱིར་སྒྱུ་མའི་རང་བཞིན་ནི། ། སྒྱུ་བཞིན་འདི་ཞེས་
བརྗོད་དུ་མེད། ། འོན་ཀྱང་ཐུགས་རྗེ་ལྡན་པ་ཡི། ། བདེན་པ་གཉིས་ཀྱི་ཚུལ་
གནས་ཏེ། ། ཐ་སྙད་དོན་ལ་རབ་བརྟེན་ནས། ། བདག་མེད་སེང་གེའི་སྒྲ་ཆེན་
བསྒྲགས། ། སྟོང་པ་གཉིས་སོགས་རྣམ་གྲངས་སྒོ། ། སྒྱུ་མ་འདྲ་སོགས་དཔེ་
མཐའ་ཡས། ། ཐེག་པ་སྣ་ཚོགས་ཐབས་ཚུལ་གྱིས། ། མི་གནས་དབུ་མ་ཉེ་བར་
མཚོན། ། མཚོན་ཀྱང་མཚོན་བྱ་མ་ཡིན་ཏེ། ། འདི་ལ་བསལ་བྱ་ཅི་ཡང་
མེད། ། སྟོང་པ་ཉིད་ཀྱང་སྟོང་པས་སྟོང༌། ། འདི་ལ་སངས་རྒྱས་སེམས་ཅན་
མེད། ། བདག་གཞན་སྣང་ཞིང༌ སྲིད་པའི་ཆོས། ། རྣམ་གྲོལ་རྣམ་པར་
བཅིངས་པ་ཡང་། ། མིང་ཙམ་མིང་ཡང་པ་ཡོད་མ་ཡིན། ། ཐམས་ཅད་ནམ་
མཁའ་དང་འདྲ་སྟེ། ། དེ་ལྟར་ཆོས་རྣམས་མཐོང་མེད་ན། ། མི་མངོན་མི་སྣང་
འཇམ་དཔལ་མཐོང༌། ། སྐྱེ་དང་འཆི་བའི་སྲིད་པ་ཡི། ། འཁོར་བའི་རྒྱ་མཚོའི་
ཕ་རོལ་འགྲོ། ། དེ་ལྟ་བས་ན་ཡོན་ཏན་གྱི་སྐབས་ནས་ཀྱང་། ལྟ་བ་ངན་པའི་
ཚང་ཚིང་མ་ལུས་པ་སེལ་བའོ་ཞེས་པ་དང༌། ཆོས་ཐམས་ཅད་བརྗོད་དུ་མེད་

པའི་རང་བཞིན་ཉིད་དོ་ཞེས་པ་དང༌། ཆོས་ཀྱི་རྒྱལ་པོར་འགྱུར་རོ་ཞེས་པས་
བསྟན་ཏོ། ། བློ་མཆོག་ས་གཞི་ལྟ་བུ་ལ། ། དམ་ཆོས་ཉི་ལྟར་ཀུན་ནས་
གསལ། ། བློ་དམན་ཁང་བུ་ལྟ་བུའི་ཕྱིར། ། རིན་ཆེན་སྒྲོན་མ་ཙམ་འདི་
བྲིས། ། དོན་དམ་པ་བྱང་ཆུབ་ཀྱི་སེམས་བསྒོམ་པའི་ཡི་གེ་རིན་པོ་ཆེ་སྒྲོན་མ་
ཞེས་བྱ་བ་སློབ་དཔོན་ཆེན་པོ་རྟ་དབྱངས་ཀྱི་ཞལ་སྔ་ནས་མཛད་པ་རྫོགས་
སོ། །
རྒྱ་གར་གྱི་མཁན་པོ་པདྨ་ཀ་ར་བརྨ་དང༌། ཞུས་ཆེན་གྱི་ལོ་ཙཱ་བ་དགེ་
སློང་རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

ཀུན་རྫོབ་བྱང་ཆུབ་ཀྱི་སེམས་བསྒོམ་པའི་མན་ངག
རྒྱ་གར་སྐད་དུ། སཾ་པྲྀཏྟི་བོ་དྷི་ཙིཏྟ་བྷ་བ་ནོ་པ་དེ་ཤ་ཝརྨ་སཾ་གྲ་ཧི། །
བོད་སྐད་དུ། ཀུན་རྫོབ་བྱང་ཆུབ་ཀྱི་སེམས་བསྒོམ་པའི་མན་ངག་ཡི་གེར་བྲིས་
པ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ། ། ཀུན་རྫོབ་བྱང་ཆུབ་ཀྱི་སེམས་བསྒོམ་པའི་ཡི་གེ་པདྨ་སྤུངས་པ་ཞེས་བྱ་བ་
ཅུང་ཟད་བྲི་བར་བྱའོ། ། ཤེས་རབ་སྙིང་རྗེ་ལྡན་པའི་མིས། ། འགྲོ་བ་མགོན་
མེད་རྣམས་ཀྱི་ཕྱིར། ། དག་པར་བྱེད་ཅིང་སྡིག་སེལ་བ། ། བྱང་ཆུབ་སེམས་
མཆོག་རབ་བསྐྱེད་ནས། ། བྱང་ཆུབ་པ་ཡི་འགྲོས་ཆེན་གྱིས། ། ངེས་འབྱུང་
ལམ་ནི་མཐར་འབྱིན་ན། ། ཕ་དང་མ་ལ་རབ་གུས་ཤིང་། ། རྒན་ལ་སྲི་ཞུ་བྱེད་
པ་དང༌། ། མི་ཡི་ཆོས་ལུགས་ལེགས་བསྲུང་དང་། ། འདི་ནི་ཡ་རབས་སྤྱོད་པ་
ཡིན། ། མི་འཚེ་བ་དང་བདེན་པ་དང༌། ། བྱིན་ནས་ལེན་དང་ཚངས་པར་
སྤྱོད། ། འཛིན་པ་ཐམས་ཅད་བཏང་བ་ནི། ། འདི་ནི་བདེ་འགྲོའི་སྤྱོད་པ་
ཡིན། ། འཁོར་བའི་སྡུག་བསྔལ་ཡོངས་མཐོང་ནས། ། སྤང་ཕྱིར་བདེ་བའི་
ལམ་བསྒོམ་ཞིང་། ། ཁ་ན་མ་ཐོ་གཉིས་སྤོང་བ། ། འདི་ནི་ཞི་བའི་སྤྱོད་པ་
ཡིན། ། འདི་དག་ཀུན་ཀྱང་བླང་བྱ་སྟེ། ། ངེས་འབྱུང་ལམ་གྱི་ཡན་ལག་
ཡིན། ། ཆོས་ཀུན་སྟོང་པ་ཉིད་རྟོགས་པས། ། འགྲོ་ལ་སྙིང་རྗེའི་ཆུ་རྒྱུན་
འབྱུང༌། ། ཐབས་མཁས་སྤྱོད་པ་མཐའ་ཡས་པ། ། ངེས་འབྱུང་མཆོག་གི་སྤྱོད་
པ་ཡིན། ། དེ་ཡང་ཐོག་མར་འདི་ལྟ་སྟེ། ། དོན་མེད་རྣམ་པར་བསླུ་བ་ཡི། །
འཇིག་རྟེན་ཆོས་ལ་མ་ཆགས་པར། ། ནགས་ཚལ་ལ་སོགས་དབེན་པར་
བསྡད། ། སེམས་ཉིད་གདོད་ནས་མ་སྐྱེས་པ། ། རང་བྱུང་དགོན་པ་ཡིན་མོད་

ཀྱང་། ། ལས་དང་པོ་ཡི་སེམས་ཅན་གྱིས། ། ཕྱི་རོལ་དགོན་པ་ཐོག་མར་
བསྟེན། ། དེ་འོག་སེམས་ཉིད་དགོན་པ་བཙལ། ། བྱང་ཆུབ་སྙིང་པོའི་ས་བོན་
ལ། ། བརྟེན་ནས་དོན་ཆེན་འདི་ལྟར་བསྒྲུབ། ། དེ་ཡང་ཐོག་མར་ཚད་མེད་
བློ། ་། བཏང་སྙོམས་ས་གཞི་ལེགས་བདལ་ལ། ། བྱམས་པའི་ཆུ་བོས་རྣམ་
བཅུས་ལ། ། རབ་ཏུ་དགའ་བའི་རྣལ་འབྱོར་པས། ། སྙིང་རྗེའི་ས་བོན་ལེགས་
པར་གདབ། ། ལྟ་བའི་ནམ་མཁའ་གོ་ཕྱེ་ལ། ། བྱང་སེམས་མྱུ་གུ་ཐབས་ཀྱིས་
བསྐྱེད། ། དངོས་གྲུབ་ལོ་ཏོག་རབ་བཙལ་ལ། ། མ་ཆགས་བློ་ཡིས་ཀུན་ལ་
དགྱེ། ། སྦྱིན་པའི་གཡབ་མོས་ལེགས་བོས་ལ། ། སྙན་པར་སྨྲ་བས་གཏམ་བྱ་
སྟེ། ། དོན་མཐུན་པ་ཡིས་བག་ཕབ་ཅིང་། ། དོན་སྤྱོད་གྲོས་ཆེན་ངེས་པར་
གདབ། ། དད་པའི་ཆུ་བུམ་རབ་ཐོགས་ལ། ། བདག་གཞན་སྡིག་པ་རྣམ་པར་
བཀྲུ། དྲན་པའི་ཕྲེང་བ་མཆོག་ཐོགས་ཏེ། ། ཡང་དག་གདམ་ངག་གཟུངས་
སུ་བཟུང༌། ། ཤེས་བཞིན་མར་མེ་ལག་ཐོགས་ཏེ། ། བག་ཡོད་གོམ་པ་ལེགས་
པར་བོར། ། ནད་མེད་སྦྱིན་པའི་ལུས་ལ་ནི། ། ཚུལ་ཁྲིམས་གཙང་མའི་གོས་
བགོ་ཞིང་། ། བཟོད་པའི་མདངས་ཆེན་རབ་ཕྱུང་སྟེ། ། བརྩོན་འགྲུས་ཡན་
ལག་ལེགས་བསྐྱོད་ལ། ། ཏིང་ངེ་འཛིན་གྱི་ཁང་པ་རུ། ། བསམ་གཏན་ཁ་ཟས་
ལེགས་སྦྱར་ཞིང་། ། ཤེས་རབ་སྣང་བས་སྒོ་ཕྱེ་སྟེ། ། སྟོང་ཉིད་ཡེ་ཤེས་ཁང་
ཆེན་ལ། ། ཁམས་གསུམ་སྐྱེ་བོ་མགྲོན་པོའི་ཚོགས། ། སྨོན་ལམ་སྙིང་རྗེས་བོས་
ནས་སུ། ། ཐབས་མཁས་ཐེག་པའི་གོ་རིམ་བཞིན། ། དམ་ཆོས་སྟོབས་ཀྱི་
དགའ་སྟོན་བྱ། ། དད་པ་འཁོར་ལོ་རིན་པོ་ཆེས། ། ཉིན་མཚན་དགེ་བའི་ལམ་
སྣ་དྲང༌། ། ཚུལ་ཁྲིམས་བཙུན་མོ་རིན་པོ་ཆེས། ། རབ་ཏུ་མཛེས་པའི་རྒྱན་
ཕྲེང་གདགས། ། གཏོང་བ་བློན་པོ་རིན་པོ་ཆེས། ། བསོད་ནམས་ཡེ་ཤེས་
འཕྲུལ་ཚན་དབྱུང་། ། ཐོས་པ་དམག་དཔོན་རིན་པོ་ཆེས། ། ལོག་རྟོགས་དགྲ་
ཡི་གཡུལ་ངོ་གཞོམ། ། ངོ་ཚ་ཤེས་པའི་རྟ་མཆོག་གིས། ། ཉོན་མོངས་བདག་

མེད་སྦུབས་སུ་སྦ། ། ཁྲེལ་ཡོད་སྟོབས་ཀྱི་གླང་པོ་ཆེས། ། ཕྱིན་ཅི་ལོག་གི་ལམ་
རྣམ་སྤང་། ། ཤེས་རབ་ནོར་བུ་རིན་པོ་ཆེས། ། བདག་དང་གཞན་གྱི་རེ་བ་
བསྐང་། ། ཡོན་ཏན་མཐའ་ཡས་འཕགས་པའི་ནོར། ། ནོར་གཞན་ཕལ་པ་
སྡུག་བསྔལ་རྒྱུ། ། ཐོག་མར་དགེ་བཤེས་བསྟེན་པ་ཡིས། ། ཕྱི་ནང་ཆོས་ཀུན་
སློབ་དཔོན་ཡིན། ། ནག་སོགས་དུས་ཀྱིས་འགྱུར་བ་ཡིས། ། འདུས་བྱས་མི་
རྟག་སྟོང་པར་སྟོན། ། ནགས་སོགས་རྒྱུ་འབྲས་སོ་སོ་ཡིས། ། ཀུན་རྫོབ་སླུ་བ་
མེད་པར་སྟོན། ། རོ་དང་རུས་པ་ཆུ་ཤིང་སོགས། ། ཕྱི་ནང་ཆོས་ཀུན་བདག་
མེད་སྟོན། ། ཀུན་ལ་ཁྱབ་པའི་ནམ་མཁའ་ཡིས། ། དོན་མེད་སྤྲོས་བྲལ་ལ་
སོགས་སྟོན། ། རང་བཞིན་ཡོངས་སུ་ཤེས་པའི་བློས། ། ཆགས་མེད་མིག་གིས་
ཕྱོགས་སུ་བལྟ། ། དེ་ཚེ་ཡུལ་ན་ཅི་ཡང་སྣང་། ། སྒྱུ་མ་བཞིན་དུ་གོས་པ་
མེད། ། དོན་གྱི་ཆོས་ནི་རྟོགས་གྱུར་ན། ། ཐ་སྙད་དག་གིས་ཅི་ཞིག་བྱ། །
གྲོགས་མཆོག་རྙེད་ན་ཤིན་ཏུ་ལེགས། ། དེ་ལྟར་མིན་ནའང་གཅིག་པུར་
གནས། ། བུང་བ་རྒྱགས་ལྡིང་གླུ་ལེན་ཅིང་། ལྗོན་ཤིང་ཡལ་ག་གར་བྱེད་
དེ། ། བྱ་རྣམས་སྙན་པའི་སྐད་ཀྱང་འབྱིན། ། བསིལ་ཡབ་དང་འཇམ་ཕྱོགས་
ན་གཡོ། ། ཕུ་ཆུ་ལྷུང་རྒྱུན་སྒྲ་ཡང་སྒྲོགས། ། མཛེས་པའི་རི་དྭགས་རྒྱུག་ཅིང་
བསྐོར། ། མེ་ཏོག་ཚོགས་ནི་རྒོད་པ་འདྲ། ། ཙན་དན་སྤོས་སོགས་དྲི་ངད་
ལྡང་། ། དགོན་པའི་ཡོན་ཏན་འདི་ལྟ་བུས། ། རང་གཞན་དག་ལ་ཕན་
འདོགས་ཤིང༌། ། ལན་ལ་ཅུང་ཟད་མ་རེ་སྟེ། ། གྲོགས་མང་རྣལ་འབྱོར་ཅི་
ཕྱིར་སྐྱོ། ། འཇིག་རྟེན་ཕལ་པོ་དེ་ལྟ་མིན། ། ཇི་ལྟར་ནགས་ཀྱི་རི་དྭགས་
བཞིན། ། རྩ་བ་སྡོང་བུ་ལ་སོགས་བཟའ། །ཡང་ན་བུང་བས་མེ་ཏོག་
བཞིན། ། ཡང་དག་འཚོ་བ་གཙང་མ་བླང་། ། ཡང་ན་ཐབས་མཁས་བྱ་བཞིན་
དུ། ། སྡིག་མེད་སོག་འཇོག་ཅུང་ཟད་བྱ། ། ཇི་ལྟར་ནགས་ཀྱི་དུམ་བུ་
བཞིན། ། དྲོ་བའི་སྐྱབས་ལ་བརྟེན་པར་བྱ། ། ཡང་ན་སྨན་བཞིན་མི་མཁོའི་

གོས། ། ཡང་ན་བསོད་ནམས་སྟོབས་དང་སྦྱར། ། ཇི་ལྟར་རི་དྭགས་ཕྱོགས་སུ་
བདས། ། བག་ཕེབས་ནས་ནི་ཉལ་བ་བཞིན། ། དེ་ལྟར་བླ་མས་བརྟེན་པ་
ཡི། ། ཡང་དག་དོན་ལ་རྣལ་འབྱོར་བྱ། ། བྱིང་རྒོད་དབང་དུ་མི་གཏང་
བར། ། ཞི་གནས་ལྷག་མཐོང་ཆ་མཉམ་མོ། ། ནང་གི་ཞི་གནས་མ་རྙེད་
ཀྱང༌། ། ཕྱི་ཡི་ཞི་གནས་ལ་བརྟེན་ཏེ། ། ཅི་ནུས་པ་ཡི་ཆོས་སྤྱོད་ནི། ། ཉིན་
མཚན་གཡེལ་བ་མེད་པར་བྱ། ། དེ་ལྟར་བསོད་ནམས་ཚོགས་ཀྱིས་ནི། ། རང་
རྒྱུད་མེ་ལོང་དག་པར་འགྱུར། ། དེ་བས་དཀའ་བ་མེད་པར་ནི། ། ཤེས་རབ་
ཡེ་ཤེས་འཆར་བར་འགྱུར། ། ཐེ་ཚོམ་མེད་ཅིང་དད་ལྡན་པས། ། ཆོས་གཅིག་
ནན་ཏན་བྱས་པ་ཡིས། ། ཡོན་ཏན་མཐའ་ཡས་རབ་སོང་བ། ། ལོ་རྒྱུས་བཟང་
དང་གཞུང་ཉིད་མཐོང༌། ། དེ་ལྟ་བས་ན་ཡོན་ཏན་གྱི་སྐབས་ནས་ཀྱང་།
བྱང་ཆུབ་སེམས་དཔའི་སྤྱོད་པའི་འབྱུང་ཁུངས་སོ་ཞེས་པ་དང་། ། བླང་དང་
དོར་བའི་དངོས་པོའི་བྱེ་བྲག་ཕྱེད་པའི་ཤེས་རབ་ཉིད་དོ་ཞེས་པ་དང༌། མིང་
ཡང་དག་པར་བརྗོད་པ་འདི་ནི་སངས་རྒྱས་ཀྱི་ཆོས་ཡང་དག་པའི་བར་དུ་ཡང་
ཡོངས་སུ་རྫོགས་པར་བྱེད་པའོ་ཞེས་པས་བསྟན་ཏོ། ། བློ་ཡངས་རྒྱ་མཚོ་ལྟ་བུ་
ལ། ། སྤྱོད་པ་མཐའ་ཡས་པདྨ་གསལ། ། བློ་དམན་རྫིང་བུ་ལྟ་བུའི་ཕྱིར། །
པདྨ་སྤུངས་པ་ཙམ་འདི་བྲིས། ། ཀུན་རྫོབ་བྱང་ཆུབ་ཀྱི་སེམས་བསྒོམ་པའི་ཡི་གེ་
པདྨ་སྤུངས་པ་ཞེས་བྱ་བ་སློབ་དཔོན་མཁས་པ་ཆེན་པོ་རྟ་དབྱངས་ཀྱི་ཞལ་སྔ་
ནས་མཛད་པ་རྫོགས་སོ། །
རྒྱ་གར་གྱི་མཁན་པོ་པདྨ་ཀ་ར་བརྨ་དང༌། ཞུས་ཆེན་གྱི་ལོ་ཙཱ་བ་དགེ་
སློང་རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། སེམས་ནི་
རས་ཡུག་དཀར་པོ་འདྲ། ། ལྟ་སྤྱོད་གཉིས་ཀྱིས་སྦྱང་གསུངས་པས། ། འདི་
ལས་གོང་དུ་གྱུར་པ་ཡི། ། སྤྱོད་པ་ཡོད་མེད་མཁས་ལ་དྲིས། ། མི་ལུས་ཐོབ་པ་
བཞིན་དུ་དཀོན། ། འགྲོ་བའི་ཚེ་དང་ཤིན་ཏུ་ཐུང༌། ། བློ་གྲོས་ཉམས་ཀྱང་

ཤིན་ཏུ་ཞན། ། བཤེས་གཉེན་མཆོག་ཀྱང་རྙེད་དཀའ་བ། ། བྱིས་པ་རྣམས་ནི་
དོན་མེད་འཁྱམ། ། འཇིག་རྟེན་ཆོས་ལ་རབ་བལྟས་ན། ། རང་དབང་མེད་
པར་མཆི་མ་དགུ། ། ཕན་སྲིད་སྙམ་ནས་བྲིས་པ་ཡིན། ། ལྟ་བ་རྣམ་དག་
སེམས་ལ་ཕན། ། སྤྱོད་པ་དྲི་མེད་ལུས་ལ་ཕན། ། ཕན་ལ་མཆོག་གི་སྨན་འདི་
ལ། ། བདག་གཞན་ཀུན་གྱིས་ནན་ཏན་མཛོད། ། །།

དཀོན་མཆོག་རྗེས་སུ་དྲན་པ།
རྒྱ་གར་སྐད་དུ། །ཨཱརྱ་བུད་དྷཱ་ན་སྨྲ་ཏེ། བོད་སྐད་དུ། འཕགས་པ་
སངས་རྒྱས་རྗེས་སུ་དྲན་པ། སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ལ་ཕྱག་འཚལ་ལོ། འདི་ལྟར་ཡང་བཅོམ་ལྡན་འདས་དེ་ནི་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་
ཞབས་སུ་ལྡན་པ། བདེ་བར་གཤེགས་པ། འཇིག་རྟེན་མཁྱེན་པ། སྐྱེས་བུ་
འདུལ་བའི་ཁ་ལོ་སྒྱུར་བ། བླ་ན་མེད་པ། ལྷ་དང་མི་རྣམས་ཀྱི་སྟོན་པ། །
སངས་རྒྱས་བཅོམ་ལྡན་འདས་ཏེ། དེ་བཞིན་གཤེགས་པ་དེ་ནི་བསོད་ནམས་
དག་གི་རྒྱུ་མཐུན་པ། དགེ་བའི་རྩ་བ་རྣམས་ཆུད་མི་ཟ་བ། བཟོད་པས་
བརྒྱན་པ། བསོད་ནམས་ཀྱི་གཏེར་རྣམས་ཀྱི་གཞི། དཔེ་བྱད་བཟང་པོ་
རྣམས་ཀྱིས་སྤྲས་པ། མཚན་གྱི་མེ་ཏོག་རྒྱས་པ། སྤྱོད་ཡུལ་རན་པར་མཐུན་
པ། མཐོང་ན་མི་མཐུན་པ་མེད་པ། དད་པས་མོས་པ་རྣམས་མངོན་པར་
དགའ་བ། ཤེས་རབ་ཟིལ་གྱིས་མི་ནོན་པ། སྟོབས་རྣམས་ལ་རྫི་བ་མེད་པ།
སེམས་ཅན་ཐམས་ཅད་ཀྱི་སྟོན་པ། བྱང་ཆུབ་སེམས་དཔའ་རྣམས་ཀྱི་ཡབ།
འཕགས་པའི་གང་ཟག་རྣམས་ཀྱི་རྒྱལ་པོ། །མྱ་ངན་ལས་འདས་པའི་གྲོང་ཁྱེར་
དུ་འགྲོ་བ་རྣམས་ཀྱི་དེད་དཔོན། ཡེ་ཤེས་དཔག་ཏུ་མེད་པ། སྤོབས་པ་
བསམ་གྱིས་མི་ཁྱབ་པ། གསུང་རྣམ་པར་དག་པ། གསུང་གདངས་སྙན་པ།
སྐུ་བྱད་ལྟ་བས་ཆོག་མི་ཤེས་པ། སྐུ་མཚུངས་པ་མེད་པ། འདོད་པ་དག་གིས་
མ་གོས་པ། གཟུགས་དག་གིས་ཉེ་བར་མ་གོས་པ། གཟུགས་མེད་པ་དག་
དང་མ་འདྲེས་པ། ཕུང་པོ་དག་ལས་རབ་ཏུ་རྣམ་པར་གྲོལ་བ། ། ཁམས་

རྣམས་དང་མི་ལྡན་པ། སྐྱེ་མཆེད་རྣམས་བསྡམས་པ། མདུད་པ་རྣམས་ཤིན་
ཏུ་གཅད་པ། ཡོངས་སུ་གདུང་བ་དག་ལས་རྣམ་པར་གྲོལ་བ། སྲེད་པ་ལས་
ཡོངས་སུ་གྲོལ་བ། ཆུ་བོ་ལས་བརྒལ་བ། ཡེ་ཤེས་ཡོངས་སུ་རྫོགས་པ།
འདས་པ་དང་མ་བྱོན་པ་དང་ད་ལྟར་བྱུང་བའི་སངས་རྒྱས་བཅོམ་ལྡན་འདས་
རྣམས་ཀྱི་ཡེ་ཤེས་ལ་གནས་པ། མྱ་ངན་ལས་འདས་པ་ལ་མི་གནས་པ།
དག་པ་ཉིད་ཀྱི་མཐའ་ལ་གནས་པ། སེམས་ཅན་ཐམས་ཅད་ལ་གཟིགས་པའི་
ས་ལ་བཞུགས་པ་སྟེ། དེ་དག་ནི་དེ་བཞིན་གཤེགས་པའི་སངས་རྒྱས་ཀྱི་ཡོན་
ཏན་ཡང་དག་པ་རྣམས་སོ། ། འཕགས་པ་སངས་རྒྱས་རྗེས་སུ་དྲན་པ་རྫོགས་
སོ། །
རྒྱ་གར་གྱི་མཁན་པོ་པྲཛྙཱ་བརྨ་དང་། ཞུ་ཆེན་གྱི་ལོ་ཙཱ་བ་བནྡེ་ཡེ་ཤེས་
སྡེས་བསྒྱུར་ཅིང་ཞུས་ཏེ་གཏན་ལ་ཕབ་པའོ། །
རྒྱ་གར་སྐད་དུ། དྷརྨཱ་ནུ་སྨྲི་ཏི། བོད་སྐད་དུ། ཆོས་རྗེས་སུ་དྲན་པ།
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། ། དམ་
པའི་ཆོས་ནི་ཐོག་མར་དགེ་བ། ། བར་དུ་དགེ་བ། ཐ་མར་དགེ་བ། དོན་
བཟང་པོ། ཚིག་འབྲུ་བཟང་པོ། མ་འདྲེས་པ་ཡོངས་སུ་རྫོགས་པ། ཡོངས་
སུ་དག་པ། ཡོངས་སུ་བྱང་བ། བཅོམ་ལྡན་འདས་ཀྱིས་ཆོས་ལེགས་པར་
གསུངས་པ། ཡང་དག་པར་མཐོང་བ། ནད་མེད་པ། དུས་ཆད་པ་མེད་
པ། ཉེ་བར་གཏོད་པ། འདི་མཐོང་བ་ལ་དོན་ཡོད་པ། མཁས་པ་རྣམས་
ཀྱི་རིག་པར་བྱ་བ། ཆོས་འདུལ་བ་ལ་ལེགས་པར་བསྟན་པ། ངེས་པར་
འབྱུང་བ། རྫོགས་པའི་བྱང་ཆུབ་ཏུ་འགྲོ་བར་བྱེད་པ། མི་མཐུན་པ་མེད་
ཅིང་འདུས་པ་དང་ལྡན་པ། རྟེན་ཡོད་པ། རྒྱུ་བ་བཅད་པའོ། ། ཆོས་རྗེས་
སུ་དྲན་པ་རྫོགས་སོ། །
རྒྱ་གར་སྐད་དུ། སང་གྷ་ཨ་ནུ་སྨྲི་ཏི། བོད་སྐད་དུ། དགེ་འདུན་

རྗེས་སུ་དྲན་པ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་
འཚལ་ལོ། ། ཐེག་པ་ཆེན་པོའི་དགེ་འདུན་ནི་ལེགས་པར་ཞུགས་པ། རིགས་
པར་ཞུགས་པ། དྲང་པོར་ཞུགས་པ། མཐུན་པར་ཞུགས་པ། ཐལ་མོ་སྦྱར་
བའི་འོས་སུ་གྱུར་པ། ཕྱག་བྱ་བའི་འོས་སུ་གྱུར་པ། བསོད་ནམས་ཀྱི་དཔལ་
གྱི་ཞིང་། ཡོན་ཏན་ཡོངས་སུ་བྱང་བ་ཆེན་པོ། སྦྱིན་པའི་གནས་སུ་གྱུར་པ།
ཀུན་ཏུ་ཡང་སྦྱིན་པའི་གནས་སུ་གྱུར་པའོ། ། དགེ་འདུན་རྗེས་སུ་དྲན་པ་རྫོགས་
སོ། ། །།

འདོད་ཡོན་ལྔའི་ཉེས་དམིགས།
འདོད་པའི་ཡོན་ཏན་རྣམ་པ་ལྔའི་ཉེས་དམིགས་བཤད་པ། འཇམ་
དཔལ་གཞོན་ནུར་གྱུར་པ་ལ་ཕྱག་འཚལ་ལོ། ། རི་དྭགས་གླང་པོ་ཕྱེ་མ་ལེབ་
དང་ཉ། ། སྦྲང་མ་ལྔ་པོ་དེ་ཡང་ལྔ་ཡིས་བཅོམ་འགྱུར་ཏེ། ། གཅིག་གིས་
བཅོམ་ན་གང་ཞིག་ལྔ་རྣམས་ནི། ། རྟག་ཏུ་བརྟེན་པ་ཅི་ཕྱིར་བཅོམ་མི་
འགྱུར། ། རྩྭ་ཡི་མྱུ་གུ་གཙང་མ་ཟ། ། ཤིན་ཏུ་རིང་དུ་འགྲོ་ནུས་པ། ། རི་
དྭགས་རྔོན་པའི་གླུ་དབྱངས་ཀྱིས། ། ངེས་པར་གསོད་པ་ཚོལ་བར་འགྱུར། །
ས་སུངས་དང་ནི་རབ་འགྲན་ཅིང་། ། རི་ཡི་རྒྱལ་པོ་རྒྱུན་ཤེས་འདྲའི། ། བ་
ལང་མོ་ཡི་ཉེ་རིགས་ཀྱིས། ། ངེས་པར་གླང་པོ་བསད་སར་སོང་། ། འབར་བ་
ཆེན་པོའི་ཚོགས་དག་གིས། ། མེ་ཆེན་དག་ནི་མཐོང་ནས་ཀྱང་། ། གཟུགས་ལ་
ཆགས་པ་ཆེན་པོ་ཡིས། ། ཕྱེ་ལེབ་མེ་ལ་འཇུག་པར་འགྱུར། །བཀག་པ་མེད་
པའི་ལམ་འགྲོ་ཞིང༌། ། རྟག་ཏུ་རྣམ་པར་རྒྱུ་བ་ཡི། ། རོ་མྱོང་བ་ལ་ཆགས་པ་
ཡིས། ། ཉ་ནི་ལྕགས་དཀྱུས་བརླག་པར་བྱེད། ། རྟག་ཏུ་ནམ་མཁའ་ལ་རྒྱུ་
ཞིང༌། ། གཟུགས་ནི་ཤིན་ཏུ་ཡིད་འོང་བའི། ། བུང་བ་དྲི་ཡི་ཉེས་པ་ཡིས། །
ངེས་པར་འཆི་བར་འགྱུར་བ་ཡིན། ། རི་དྭགས་ཉིད་ནི་སྒྲ་ཙམ་གྱིས། ། རེག་
པས་གླང་པོ་བརླག་པར་འགྱུར། ། གཟུགས་ཉིད་ཀྱིས་ནི་ཕྱེ་ལེབ་སྟེ། ། རོ་ཡིས་
ཉ་ནི་རྣམ་པར་བརླག ། བུང་བ་དྲི་ལ་ཆགས་པ་སྟེ། ། འདི་དག་རྒྱུ་ནི་རེ་རེ་
ཡིས། ། སྐྱེས་བུ་དག་ནི་གཅིག་ལ་ཡང་། ། ལྔ་པོ་འདི་དག་རྟག་ལྡང་ཞིང༌། །
ཉིན་མཚན་དུ་ནི་རབ་འཇོམས་ན། ། བདེ་གནས་ཇི་ལྟར་ཐོབ་པར་འགྱུར། །

འདོད་པའི་ཡོན་ཏན་ལྔའི་ཉེས་དམིགས་བཤད་པ་སློབ་དཔོན་དབྱིག་ཉེན་གྱིས་
མཛད་པ་རྫོགས་སོ། །
རྒྱ་གར་གྱི་མཁན་པོ་དྷརྨ་ཤྲཱི་བྷ་དྲ་དང་། ཞུ་ཆེན་གྱི་ལོ་ཙཱ་བ་དགེ་སློང་
རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། ། །

སྡིག་བཤགས།
འཕགས་པ་རྟོགས་པ་ཆེན་པོ་ཡོངས་སུ་རྒྱས་པའི་མདོ་སྡེའི་སྡིག་པ་
བཤགས་པ་དང་སྒྲུབ་པའི་ཆོ་ག ཐམས་ཅད་མཁྱེན་པ་ལ་ཕྱག་འཚལ་ལོ། །
དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཆོས་ཀྱི་རྗེ་འཇམ་དཔལ་
གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། ། བཅོམ་ལྡན་འདས་
སེམས་ཅན་ཐམས་ཅད་ནོར་ཅིང་འཁྲུལ་བས་སེམས་འཁྲུགས་ཏེ། ། མི་དགེ་བ་
དང་མཚམས་མ་མཆིས་པ་བགྱིས་པ་རྣམས་ཇི་ལྟར་བགྱིས་ན་སྡིག་པ་རྣམས་
འབྱང་བར་འགྱུར། ། བཅོམ་ལྡན་འདས་ཀྱིས་འཇམ་དཔལ་ལ་བཀའ་སྩལ་པ།
གོང་དུ་བསྟན་པ་ཡིན་ཏེ། གང་ལ་ལས་ཕྱོགས་སུ་རྒྱས་པའི་ཆོས་ཀྱི་རྣམ་གྲངས་
འབཅུ་གཉིས་དང༌། བྱང་ཆུབ་སེམས་དཔའ་རྣམས་ཀྱི་མཚན་ཐོས་ནས་
དགའ་བ་དང་རབ་ཏུ་དགའ་བ་བསྐྱེད་ལ། དད་པ་དང་གུས་པ་དཔག་ཏུ་མེད་
པས་བླངས་སམ། བཅངས་སམ། ། ཀློག་གམ། འདོན་ཏམ། ཡི་གེར་
བྲིས་སམ། ཀུན་ཆུབ་པར་བྱས་ཏེ། དབེན་པའི་གནས་ཁང་གཅིག་གི་ནང་
དུ་དཀྱིལ་འཁོར་བྱས་ལ་དྲི་ཆུས་ཆག་ཆག་བཏབ་སྟེ། འཕན་གདུགས་བཟང་
པོས་བརྒྱན་ཅིང་པོག་ཕོར་སྲེག་པ་དང༌། རྒྱལ་བ་རྣམས་སྤྱན་དྲངས་ཤིང་
གཤེགས་སུ་གསོལ་བ་མང་ཡང་རུང་ཉུང་ཡང་རུང་། སྤྱན་དྲོངས་ནས།
བདག་ཁྲུས་དག་པར་བྱས་ལ་གོས་གཙང་མ་གྱོན་ཅིང་། ལན་ཅིག་ཕྱི་རོལ་ཆེ་
ཆུང་དུ་འགྲོ་ན་ཁྲུས་ལན་ཅིག་བྱས་ལ། སེང་གེའི་ཁྲི་བཙུགས་ནས་ཆོས་ཀྱི་རྣམ་
གྲངས་འདི་ཡུན་རིང་དུ་བསྒོམས་ལ། ཆོས་ཀྱི་མཚན་ཉིད་ལ་བདག་དང་།
གང་ཟག་དང་སེམས་ཅན་ལ་སོགས་པའི་ལྟ་བ་མེད་པར་མངོན་པར་རྟོགས་པར་
བྱ་སྟེ། དང་པོ་དད་པས་བྱེ་བྲག་ཕྱེད་ཅིང་གསལ་བར་བརྗོད་པར་བྱའོ། ། དེ་

ནས་དྲི་སྤོས་ཞིམ་པོ་བསྲེགས་ལ། ། འཁྲུས་སེམས་བསལ་ཅིང་དྲན་པ་ཡང་དག་
པ་དང་བསམ་པ་ཡང་དག་པས་དེ་བཞིན་གཤེགས་པ་ལ་སེམས་རྩེ་གཅིག་ཏུ་
བསམ་མོ། ། དེ་ལྟར་སྤྱོད་པ་རྣམས་མཐུན་ཞིང་འདུན་པ་ནི་མཆོག་སྟེ། དེ་ལ་
མི་མཐུན་ཞིང་རྩོད་པ་ནི་མཐོལ་ཚངས་སུ་མི་འགྱུར་རོ། ། ཁྲོ་བ་དེས་ཀུན་
འཇིག་པར་བྱེད་དེ། སྤྱོད་ལམ་དང་ཡང་འགལ་བར་འགྱུར་རོ། ། ཐེག་པ་
ཆེན་པོ་དྲན་ཞིང་དོན་དམ་པ་བསམ་ལ། །ཉིན་མཚན་བདུན་གྱི་བར་དུ་ཉལ་
ཞིང་གཉིད་ལོག་ཏུ་མི་རུང་ངོ༌། ། ཉིན་གཅིག་ཀྱང་དུས་གསུམ་དུ་མདོ་སྡེ་འདི་
ཁ་ཏོན་ནམ་ཀློག་པ་ཉིན་མཚན་དུས་དྲུག་ཏུ་བྱས་ལ། དྲི་གསུམ་གྱིས་མཆོད་
ཅིང་ཕྱག་བྱས་ལ་མཐོལ་ཚངས་སུ་བྱ་སྟེ། མདོ་སྡེ་འདི་ཉིད་ནས། ། སངས་
རྒྱས་དང་བྱང་ཆུབ་སེམས་དཔའ་དང་མདོ་སྡེ་བཅུ་གཉིས་ཀྱི་མཚན་བརྗོད་
ཅིང༌། ། སེམས་ཐག་པ་ནས་མི་འཁྲུགས་པ་དང་། སེམས་ཐག་པ་ནས་མ་
ནོར་བ་དང༌། སེམས་ཐག་པ་ནས་མི་གཡེང་བ་དང༌། སེམས་ཐག་པ་ནས་
དུས་ཀྱིས་འགྲུས་པ་དང་། ། སེམས་ཐག་པ་ནས་ཉིན་གཅིག་པས་ཉིན་གཅིག་
འགྲུས་པ་དང་། སེམས་ཐག་པ་ནས་དད་པ་བསྐྱེད་པ་དང༌། སེམས་ཐག་པ་
ནས་དགའ་བ་བསྐྱེད་པ་དང་། སེམས་ཐག་པ་ནས་རིགས་པ་བསྐྱེད་པ་དང༌།
སེམས་ཐག་པ་ནས་རྒྱུན་མི་འཆད་པ་དང༌། སེམས་ཐག་པ་ནས་གཟབ་པ་
དང༌། སེམས་ཐག་པ་ནས་མི་འབྲལ་བ་དང༌། སེམས་ཐག་པ་ནས་སྡིག་པ་མི་
བསམ་པ་དང་། སེམས་ཐག་པ་ནས་སངས་རྒྱུས་དྲན་པ་དང༌། ། སེམས་ཐག་
པ་ནས་ཆོས་དྲན་པ་དང་། སེམས་ཐག་པ་ནས་དགེ་འདུན་དྲན་པ་དང་།
སེམས་ཐག་པ་ནས་ཚུལ་ཁྲིམས་དྲན་པ་དང་། སེམས་ཐག་པ་ནས་གཏོང་བ་
དྲན་པ་དང༌། ། སེམས་ཐག་པ་ནས་དོན་དམ་པའི་ལྷ་དྲན་པ་སྟེ། དེ་དག་དེ་
བཞིན་དུ་ཀློག་པ་དང་། དེ་བཞིན་དུ་ཕྱག་བྱ་བ་དང་། དེ་བཞིན་དུ་སེམས་
ཐག་པ་ནས་སོ་སོར་བཤགས་ཤིང་མཐོལ་བ་ཐོག་མའི་ཉིན་བར་ནས་ཞག་དྲུག་
ལོན་པའི་ནང་བར་དྲི་ཆུས་ཆག་ཆག་བཏབ་སྟེ་ལུས་ཀྱང་སྤོས་ཆུས་བཀྲུ་བར་བྱའོ།

སྤོས་བཟང་པོ་བསྲེག་ཅིང༌། སེམས་ཟབ་མོས་མཆོད་པ་བྱས་པ་དེ་དག་དེ་ལྟ་
བུར་སེམས་ཐག་པ་ནས་སོ་སོར་མཐོལ་ཞིང་བཤགས་པས་ཕྱོགས་བཅུར་བསྐུལ་
བར་འགྱུར་ཏེ། ང་དེའི་ཚེ་དེའི་དུས་ན་སངས་རྒྱས་དཔག་ཏུ་མེད་པ་གངྒཱའི་
ཀླུང་གི་བྱེ་མ་སྙེད་དང་། བྱང་ཆུབ་སེམས་དཔའ་དཔག་ཏུ་མེད་པ་གང་གཱའི་
ཀླུང་གི་བྱེ་མ་སྙེད་དང་འགྲོགས་ཏེ། སྒྲ་དབྱངས་ཀྱི་རྗེས་སུ་ཁང་བུ་དེའི་ནང་
དུ་ཕྱིན་ཅིང་མངོན་དུ་གྲུབ་པའི་དཔང་པོ་བྱའོ། དེ་བཞིན་དུ་ཉིན་མཚན་
བདུན་གྱི་བར་དུ་བྱས་ན་གདོན་མི་ཟ་བར་སྡིག་པ་འབྱང་བར་འགྱུར་རོ། ། ཇི་
ལྟར་སྡིག་པ་བྱང་བར་ཤེས་ཞེ་ན། སོ་སོའི་སྐྱེ་བོ་རྣམས་ཀྱི་དོན་དམ་པ་ད་དུང་
མ་གྲུབ་པས་རྨི་ལྟས་ཀྱི་མཚན་མ་ལ་རྟགས་སུ་བྱ་སྟེ། རྨི་ལམ་ལན་གཅིག་རྨི་ན་
མཚམས་མེད་པ་རྣམ་གཅིག་འབྱུང་ངོ༌། ། རྨི་ལམ་རྣམ་ལྔ་རྨི་ན་མཚམས་མེད་
པ་རྣམ་པ་ལྔ་འབྱུང་སྟེ། དེས་ནུབ་མོ་རྨི་ལམ་ན་ཆུ་ཀླུང་ཆེན་པོ་བརྒལ་བར་
འདོད་དེ། ཟམ་པ་ཆེན་པོའི་སྟེང་སུ་འགྲོ་བར་རྨི་ན། དེ་ནི་ངེས་པར་རྣམ་
པར་གྲོལ་བ་ཐོབ་པ་ཡིན་ནོ། ། གལ་ཏེ་དེའི་རྨི་ལམ་ན་གཞན་གྱི་བདག་ལ་ཁྲུས་
བྱས་པ་དང་ལུས་ལ་ཆར་པ་བབ་པ་རྨི་ན་དེ་ནི་ངེས་པར་རྣམ་པར་དག་པ་ཐོབ་པ་
ཡིན་ནོ། ། གལ་ཏེ་དེའི་རྨི་ལམ་ན་བདག་དགེ་འདུན་མང་པོའི་ནང་དུ་ཞུགས་
ཏེ་གྲལ་ན་འདུག་པ་རྨི་ན། ། དེ་ནི་ངེས་པར་སངས་རྒྱས་ཀྱི་སློབ་མར་ཡང་དག་
པར་འགྱུར་རོ། ། གལ་ཏེ་དེའི་རྨི་ལམ་ན་བདག་མཆོད་རྟེན་ནམ། གཙུག་
ལག་ཁང་དུ་ཞུགས་ཏེ་སངས་རྒྱས་དང་བྱང་ཆུབ་སེམས་དཔའི་གཟུགས་བརྙན་
མཐོང་བར་རྨི་ན། དེ་ནི་ཆོས་ཀྱི་སྒོ་མོ་དམ་པར་ཞུགས་པར་འགྱུར་རོ། །།
གལ་ཏེ་རང་གིས་ཤིང་ཏོག་རྙེད་ཅིང་ཟ་བར་རྨི་ན། དེ་ནི་ཚེ་འདི་ཉིད་ཀྱི་ཡོན་
ཏན་གྱི་འབྲས་བུ་འགྲུབ་པར་མངོན་ནོ། །ཡང་བཅོམ་ལྡན་འདས་ཀྱིས་འཇམ་
དཔལ་ལ་བཀའ་སྩལ་པ། གལ་ཏེ་དགེ་སློང་ངམ། དགེ་སློང་མའམ། གལ་
ཏེ་དགེ་སྦྱོང་ངམ། དགེ་སྦྱོང་མའམ། ། བྱང་ཆུབ་སེམས་དཔའི་དད་པ་ཅན་
གང་ལ་ལས་དྲན་པ་ཉམས་ཏེ་ནོར་ཅིང་འཁྲུལ་བས་སྡོམ་པའི་ཚུལ་ཁྲིམས་རེ་རེ་

ནས་ཞིག་པའམ། ཉམས་པ་དེ་བཞིན་དུ་སོ་སོར་འཆགས་ཤིང་མཐོལ་ན་སྡིག་
པ་མི་འབྱུང་མི་སྲིད་དེ། སེམས་ཐག་པ་ནས་མ་བྱས་པ་མ་གཏོགས་སོ། ། དེ་
ནས་བཅོམ་ལྡན་འདས་ལ་འཇམ་དཔལ་གྱིས་འདི་སྐད་ཅེས་ཞུས་སོ། ། བཅོམ་
ལྡན་འདས་ཆོ་ག་འདི་ལྟར་བགྱིད་པའི་ཚེ། མི་མང་དུ་རུང་ངམ་མི་རུང༌།
བཅོམ་ལྡན་འདས་ཀྱིས་བཀའ་སྩལ་པ། མི་གཅིག་ཡན་ཆད་ཉི་ཤུ་མན་ཆད་
རུང་ངོ་། ། ཆོ་ག་འདི་སྤྱོད་པའི་ཚེ་མདོ་སྡེ་གཞན་མི་བསམ་མོ། ། དེ་ལྟར་
མཐོལ་ཚངས་བགྱིས་པའི་འོག་ཏུ་ཕྱིན་ཆད་ཉེས་པ་མི་བྱེད་ན་མཐོལ་ཚངས་ཞེས་
བྱའོ། ། དེ་ལྟར་དྲན་པར་གྱིས་ཤིག ། བདག་ཅག་རྣམས་ད་ལྟ་འཆི་བ་ལས་
སླར་འཚོ་བ་དང་འདྲ་བས་ད་ནི་བདག་ཚུལ་ཁྲིམས་བསྲུང་ངོ༌། ། ད་ནི་བདག་
བརྩོན་འགྲུས་སྤྱད་དོ། ། དེ་ནི་ཐེག་པ་ཆེན་པོའི་མདོ་སྡེ་ཀློག་པ་དང་། ། ཁ་
ཏོན་བགྱིའོ་ཞེས་དེའི་ཚེ་དེའི་དུས་ན་དྲན་པ་དེ་ལྟར་གྱིས་ཤིག ། བདག་དེང་
ནས་སྡོམ་པ་གཟུང་བ་རྡོ་རྗེ་དང་འདྲ་བར་སྲན་ཐུབ་པར་སྨོན་ནོ། ། དེས་དེ་
ལྟར་དྲན་པའི་ཚེ་སྐྱེས་བུ་དམ་པ་དྲི་མ་མེད་པར་གྲགས་པ་ཡང་བྱང་ཆུབ་སེམས་
དཔའ་དཔག་ཏུ་མེད་པ་དང་ལྷན་ཅིག་ཏུ་དེའི་མདུན་དུ་འགྲེང་སྟེ། དཔང་དུ་
བྱེད་དོ། ། འཕགས་པ་ཀུན་ཏུ་བཟང་པོ་ཡང་འགྱོད་ཚངས་ཀྱི་མཁན་པོ་བྱེད་
དོ། །འཕགས་པ་འོད་སྲུངས་ཡང་ཞི་གནས་ཀྱི་རྟེན་བྱེད་དོ། ། འཇམ་དཔལ་
འདི་ནི་སྡིག་པ་སྦྱངས་པ་ཞེས་བྱའོ། ། འདི་ནི་རྣམ་པར་གྲོལ་བ་ཞེས་བྱའོ།།
འདི་ནི་ཚུལ་ཁྲིམས་དང་ལྡན་པ་ཞེས་བྱའོ། ། འདི་ནི་གནས་ཐོབ་པ་ཞེས་
བྱའོ། ། འཕགས་པ་རྟོགས་པ་ཆེན་པོ་ཡོངས་སུ་རྒྱས་པའི་མདོ་སྡེའི་སྡིག་པ་
བཤགས་པ་དང་སྒྲུབ་པའི་ཆོ་ག་མདོ་སྡེ་ཉིད་ནས་འབྱུང་བ་ལོགས་ཤིག་ཏུ་ཕྱུང་
བ་རྫོགས་སོ། ། ། །

རྟོགས་པ་རྒྱས་པའི་མདོ་སྡེ།
འཕགས་པ་རྟོགས་པ་ཆེན་པོ་ཡོངས་སུ་རྒྱས་པའི་མདོ་སྡེ། རྒྱ་གར་ལས་
འགྱུར་བ་ལགས། འཕགས་པ་ཐར་པ་ཆེན་པོ་ཕྱོགས་སུ་རྒྱས་པའི་མདོ་སྡེ་རྒྱ་
ནག་ལས་འགྱུར་བ་ལགས་སོ། ། དེ་བཞིན་གཤེགས་པའི་སྙིང་པོ་ཡི་གེ་བརྒྱ་པའི་
སྲུང་བ་དང་། སྡིག་པ་བཤགས་པའི་ཆོ་ག དཔལ་རྡོ་རྗེ་སེམས་དཔའ་ལ་
ཕྱག་འཚལ་ལོ། ། དེ་བཞིན་གཤེགས་པའི་སྙིང་པོ་བརྒྱད་སྟོང་བཟླས་ན།
འཇིག་རྟེན་པ་དང་འཇིག་རྟེན་ལས་འདས་པའི་དཀྱིལ་འཁོར་ཐམས་ཅད་དུ་
ཞུགས་པར་འགྱུར་རོ། ། དེ་ཡང་གང་ཞེ་ན། ན་མཡ་དྷཱི་ཀཱ་ནཱཾ་ཏ་ཐཱ་ག་ཏཱ་
ནཾ། སརྦ་ཏྭཱ་པྲ་ཏི་ཧ་ཏཱ་བསྟི་དྷརྨ་ཏཱ་པཱ་ལི་ནཾ། ཨ་ས་མ་ས་མ། ས་མནྟ་ཏོ་
ནཱན། པཱསྟི། ཤཱ་ས་ནི། ཧ་ར་ཧ་ར། སྨ་ར་སྨ་ར་ཎ། བི་ག་ཏ་རཱ་ག་
བུདྷ་དྷརྨ་ཏེ། ས་ར་ས་ར། ས་མ་བ་ལ་ཧ་ས་ཧ་ས། ཏྲ་ཡ་ཏྲ་ཡ། བྷ་ག་པཾ་
མ་ཧཱ་བ་ར་ལག་ཎེ། ཛཱ་ལ་ཛཱ་ལ་ན་སཱ་ག་རེ་སྭཱཧཱ། དེ་ནི་དེ་བཞིན་གཤེགས་པ་
ཐམས་ཅད་ཀྱི་སྐུ་ཡིན་ཏེ། འདི་ལ་གུས་པ་བླ་ན་མེད་པ་བྱའོ། ། འདི་ལས་
དང་པོ་པ་དག་ཀྱང་སེམས་ཅན་རྣམས་ལ་སངས་རྒྱས་ཀྱི་མཛད་པ་བྱེད་པར་
འགྱུར་རོ། ། འདི་ཉིད་བདུད་ལ་སོགས་པ་དང་མ་རུངས་པ་ཐམས་ཅད་ཀྱི་ལས་
བསྲུང་བར་བྱེད་པའི་མཆོག་ཡིན་ནོ། ། ཐལ་མོ་བརྡབ་པའམ། ཐལ་པའམ།
ཡུངས་ཀར་རམ། ཆུའམ། བལྟ་བའམ། ཡིད་ཀྱིས་ཀྱང་མཚམས་གཅོད་
པར་བྱེད་དོ། ། ནད་ཀྱིས་བཏབ་ན་སྨན་གྱི་ཆུ་ལ་སྔགས་ཀྱིས་བཏབ་སྟེ་བཏུང་
ངོ༌། ། ཡང་ན་མཆོད་རྟེན་ནམ། ། སྐུ་གཟུགས་སམ། ། དམ་པའི་ཆོས་ཀྱི་
གླེགས་བམ་ལ་ནགས་ཀྱི་མེ་ཏོག་སེམས་མཉམ་པར་བགྱེག་སྟེ་འབུལ་ཞིང་ཟླ་བ་

ཕྱེད་སྦྱོར་བ་བྱས་ན་ནད་ཆེན་པོ་དག་ལས་ཐར་བར་འགྱུར་རོ། ། སངས་རྒྱས་
དང་བྱང་ཆུབ་སེམས་དཔའ་ལ་དམིགས་པ་དང༌། སེམས་ཅན་ཐམས་ཅད་ལ་
དམིགས་པ་དང༌། སེམས་ཅན་ཐམས་ཅད་ཀྱི་དོན་བྱ་བར་འདོད་པའི་སེམས་
ཀྱིས་བཟང་པོ་སྤྱོད་པ་དོན་དུ་བྱས་པས་བཟླས་བརྗོད་བྱའོ། ། ཆོ་ག་འདི་ནི་ཆོ་
ག་འདིའི་མཇུག་ནས་འབྱུང་བའོ། ། དམ་ཚིག་གསུམ་གྱི་བཟླས་བརྗོད་བྱེད་པ་
ནི་ཁྲུས་མ་བྱས་ཀྱང་ཉེས་པ་མེད་དོ། ལྷག་མ་དང་གཙང་སྦྲ་མ་བྱས་ཀྱང་ཉེས་
པ་མེད་དོ། ། ཕྱག་རྒྱུ་འདྲ་བ་དག་མི་བཟོའོ། ། མི་བསྒོམ་མོ། ། ཁྲི་ལ་ཉལ་
བར་མི་བྱའོ། ། ཆང་མི་བཏུང་ངོ༌། ། མོས་པས་སྤྱོད་པའི་བསླབ་པའི་གཞི་
དག་ལས་མི་གཡོ་བ་དང༌།། ཐེ་ཚོམ་མེད་ན་སྔོན་ངང་ཚུལ་ངན་པར་འགྱུར་
ཀྱང་འགྲུབ་བོ། ། མཁས་སམ་མི་མཁས་ཀྱང་རུང་སྟེ། ངེས་པར་འགྲུབ་
བོ། ། དེ་སྐད་དུ་དེ་ཉིད་ལས། ། གང་ཞིག་བྱང་ཆུབ་སེམས་བརྟན་ཞིང་།
བློ་གྲོས་ཆགས་པ་མེད་པ་དང་། ཐེ་ཚོམ་དག་ཀྱང་མི་བྱེད་པ། དེ་ལ་ངེས་
ཕར་འགྲུབ་པར་འགྱུར། ། ཞེས་གསུངས་སོ། ། བྱང་ཆུབ་ཀྱི་སེམས་བརྟན་པ་
ནི་འདིར་སོ་སོའི་སྐྱེ་བོའི་སྟོབས་དང་ལྡན་པར་ངེས་པར་བྱ་བའི་ཕྱིར་གསུངས་ཀྱི།
སར་ཆུད་པའི་དབང་དུ་བྱས་པ་ནི་མ་ཡིན་ནོ། ། འདི་ལ་མ་ཤེས་ན་སྔགས་
རྣམས་ཡི་གེ་ལྷག་པར་བརྗོད་ཀྱང་ཉེས་པ་མེད་དོ། ། ཉུངས་ཀྱང་ཉེས་པར་མི་
འགྱུར་རོ། ། ཆོ་ག་ཉམས་ཀྱང་ཉེས་པར་མི་འགྱུར་རོ། ། འོན་ཀྱང་དད་པའི་
ཤུགས་དང༌། བྱང་ཆུབ་ཀྱི་སེམས་ཀྱི་ཤུགས་དང༌། རང་གི་དོན་དོར་བའི་
སེམས་བཙན་པར་བྱ་སྟེ། རྣམ་པར་མི་བརྟག་པར་བརྗོད་ན་གདོན་མི་ཟ་བར་
ཚེ་འདི་ཉིད་ལ་བྱང་ཆུབ་སེམས་དཔའ་མཐོང་བ་དང་། ཅི་འདོད་པ་ཡང་
འགྲུབ་པར་འགྱུར་རོ། ། བསླབ་པ་ཀུན་ལས་བཏུས་པ་ལས་འབྱུང་བ་དེ་བཞིན་
གཤེགས་པའི་སྙིང་པོ་ཡི་གེ་རྒྱུ་བའི་སྲུང་བ་དང་སྡིག་པ་བཤགས་པའི་ཆོ་ག་སློབ་
དཔོན་ཞི་བའི་ལྷས་མཛད་པ་རྫོགས་སོ། ། །།

ཀྱི་མཎྜལ་ཆོ་ག
རྒྱ་གར་སྐད་དུ། མཎྜལ་ཀྲྀ་ཡ་བི་དྷི། བོད་སྐད་དུ། མཎྜལ་བྱ་བའི་
ཆོ་ག ། སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ། ། དང་པོ་དཀྱིལ་འཁོར་ཆེ་ཆུང་གི ། བསྐུས་པས་ཡོག་པའི་མར་བཤམས་
ལ། ། ལྕི་བ་དངོས་པོ་ཉི་ཤུར་འགྱུར། ། ཆུ་ཡང་སྲང་གི་ཉི་ཤུར་འགྱུར། ། འོ་
མ་དག་དང་ཞོ་དག་དང་། ། དང་པོ་མར་གྱི་སུམ་འགྱུར་རོ། ། དང་པོ་ཅི་བ་
བཙིར་བ་ཡང་། ། བ་ཡིས་ཆུ་ཡིས་བསྣོད་ལ་བཙིར། ། དེ་ནས་ཚགས་ཀྱིས་
བཙག་བྱ་སྟེ། ། དེ་ནས་དེ་རྣམས་སྦྱར་བྱས་ལ། ། ཞག་ནི་གཉིས་དང་གསུམ་
བར་དུ། ། དེ་ནི་རས་སུ་བཅུག་པ་ཡང་། ། ཉི་མ་གཉིས་གཉིས་བར་ཆོད།
པར། ། ཉི་མ་བདུན་དུ་རིམ་གྱིས་བྱུག། དེ་ནས་ལག་སྣུམ་དག་གིས་
བྱུག ། དེ་ནི་མི་བརྟན་པར་ཡང་བཤད། ། བརྟན་པར་བྱ་བའི་ཆོ་ག་ནི། །
མཎྜལ་ཟུར་ནི་རམས་ཀྱིས་བྱུག ། མདངས་ནི་བྱུང་ན་ལེགས་པར་བཤད།
དེ་ནས་ས་རྫ་ར་རྫ་དང༌། ། མར་གྱི་ལྡེ་གུ་བྱས་པ་ཡིས། ། དཀྱིལ་འཁོར་ལ་ནི་
བསྐུས་བྱས་ན། ། མེ་ལོང་དང་ནི་ཆུ་ཤེལ་ལྟར། ། བཞིན་ལ་སོགས་པ་སྣང་
བར་འགྱུར། ། མཎྜལ་བྱ་བའི་ཆོ་ག་དངོས་གྲུབ་བརྙེས་པའི་སློབ་དཔོན་སངས་
རྒྱས་གསང་བའི་ཞལ་སྔ་ནས་མཛད་པ་རྫོགས་སོ། །
མཎྜལ་བྱ་བའི་ཆོ་ག་འདི་ནི་ཕ་རོལ་ཏུ་ཕྱིན་པ་དང་། གསང་སྔགས་
གཉིས་ཀའི་ཐུན་མོང་བོའོ། །
རྒྱ་གར་སྐད་དུ། མཎྜལ་བི་དྷི། བོད་སྐད་དུ་མཎྜལ་གྱི་ཆོ་ག་སངས་
རྒྱས་དང་བྱང་ཆུབ་སེམས་དཔའི་ཐམས་ཅད་ལ་ཕྱག་འཚལ་ལོ། ། དཀྱིལ་

འཁོར་བྱུག་པ་སྔོན་དུ་འགྲོ་བ་ཡིས། ། སྐྱེ་བ་གཞན་དུ་འབྱོར་པ་མི་བཟད་
པ། ། ད་ལྟའི་བཞོད་པ་ཉིད་ཀྱི་ཕྱག་གནས་ལྟར། ། བསླུ་བ་མེད་པར་བདག་
གིས་བརྗོད་པར་བགྱི། ། ཨོཾ་བཛྲ་རེ་ཁེ་ཧཱུྃ། གཙང་སྤྱོད་པ་ཡི་ལྕི་བ་ནི། ། ཆུ་
དང་འོ་མ་ཞོ་དང་མར། ། ཐམས་ཅད་དེ་ལས་བྱུང་བ་དག ། སྣོད་གཙང་
བསྐོལ་ཏེ་ཆུ་རྣམས་དབོ། ། ཚིག་མ་དོར་ཏེ་དབུས་ཀྱི་ཆས། ། དབྱིབས་ཅི་
དགའ་བའི་མཎྜལ་ནི། ། ས་དག་ཁྲུ་གང་ཡན་ཆད་པར། ། གསང་སྔགས་
འདོད་ལ་གཞོལ་བས་བྱུག དེ་ནས་དེ་ནི་གུས་པ་ཡིས། ། རྒྱལ་བ་སྲས་སུ་
བཅས་ལ་དབུལ། ། མཇུག་ཏུ་ཐུབ་པས་གསུངས་པ་ཡི། ། ཚིགས་བཅད་འདི་
དག་བརྗོད་པར་བྱ། ། བ་ཡི་ལྕི་བ་ཆུར་བཅས་སྦྱིན་པ་སྟེ། ། ལེགས་པར་ཉུག་
པར་བྱེད་པ་ཚུལ་ཁྲིམས་སོ། ། སྲིན་དང་གྲོག་སྦུར་བསལ་བ་བཟོད་པ་ཡིན། །
བྱ་བ་ལ་ནི་ཉེར་ཞུགས་བརྩོན་འགྲུས་ཏེ། ། དེ་ལ་སྐད་ཅིག་སེམས་ནི་གཅིག་
བྱེད་པ། ། བསམ་གཏན་ཤེས་རབ་རིམ་གསལ་བའོ། ། ཐུབ་པའི་མཎྜལ་བྱས་
པ་ཡིས། ། ཕ་རོལ་ཕྱིན་པ་འདི་དྲུག་ཐོབ། ། གསེར་གྱི་མདོག་ཏུ་འགྱུར་བ་
དང་། ། ནད་རྣམས་ཀུན་དང་བྲལ་བར་འགྱུར། ། ཟླ་བ་ལྟར་མཛེས་གསལ་བ་
ཡི། ། ལྷ་དང་མི་ནི་དམ་པར་སྐྱེ། ། ནོར་དང་གསེར་ནི་འབྱོར་པ་ཡི། ། རྒྱལ་
པོའི་རིགས་སུ་སྐྱེ་བར་འགྱུར། ། བདེ་བར་གཤེགས་པའི་ཕོ་བྲང་མཆོག །
མཎྜལ་གང་ཞིག་བྱེད་པ་དང༌། ། སྡིག་པ་ཐམས་ཅད་མི་བྱེད་ཅིང༌། ། དགེ་བ་
ཕུན་སུམ་ཚོགས་པ་དང་། ། རང་གི་སེམས་ནི་ཡོངས་འདུལ་བ། ། འདི་དག་
སངས་རྒྱས་རྣམས་ཀྱིས་བསྔགས། ། ཞེས་སོ། ། དེ་ནས་དགེ་བ་དེ་ཉིད་རྒྱུ་
མཚན་དུ་བྱས་ལ། ། དཀོན་མཆོག་གསུམ་ལ་བདག་ཕྱག་འཚལ། ། དཀོན་
མཆོག་གསུམ་ལ་སྐྱབས་སུ་མཆི། ། བདག་ནི་ཁྱེད་ལ་རྣམ་ཀུན་འབུལ། ། སྡིག་
པ་ཐམས་ཅད་བཤགས་པར་བགྱི། ། འགྲོ་བའི་དགེ་ལ་རྗེས་ཡི་རང༌། ། དམ་
ཆོས་འཁོར་ལོ་མཆོག་བསྐོར་དང༌། ། ཡོངས་སུ་མྱ་ངན་འདས་སྤངས་ཕྱིར། །

བདག་ནི་ཁྱེད་ལ་གསོལ་བ་འདེབས། ། འདི་སོགས་དགེ་བའི་ལས་རྣམས་
ནི། ། བྱང་ཆུབ་བླ་ན་མེད་པར་བསྔོ། ། འགྲོ་བའི་སྡུག་བསྔལ་ཁུར་ཆེན་བོར་
བའི་ཕྱིར། ། བདག་གིས་སེམས་ནི་བྱང་ཆུབ་ཕྱིར་བསྐྱེད་དེ། ། མ་རྒལ་བསྒྲལ་
དང་མ་གྲོལ་དགྲོལ་བ་དང་། ། དབུགས་མ་ཕྱུང་བ་དག་ནི་དབུགས་དབྱུང་
སྟེ། ། མྱ་ངན་མ་འདས་བདག་གིས་མྱ་ངན་བཟླ། ། དེ་ལྟར་བྱང་ཆུབ་ཀྱི་
སེམས་རབ་ཏུ་བརྟན་པར་བསྐྱེད་ལ།ཇི་ལྟར་འདོད་པའི་བྱ་བ་དགེ་བ་ལ་
འཇུག་པར་བྱའོ། ། མཎྜལ་དབུལ་བའི་ཆོ་ག་སློབ་དཔོན་ཆེན་པོ་བྱང་ཆུབ་
སེམས་དཔའ་དགྲ་ལས་རྒྱལ་བ་གསང་བའི་ཞལ་སྔ་ནས་མཛད་པ་རྫོགས་སོ། །
རྒྱ་གར་གྱི་མཁན་པོ་ཨ་དུ་ལོ་པ་དང༌། ལོ་ཙཱ་བ་དགེ་སློང་ཆོས་ཀྱི་ཤེས་
རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། །
རྒྱ་གར་སྐད་དུ། མཎྜལ་བི་དྷི། བོད་སྐད་དུ། མཎྜལ་གྱི་ཆོ་ག་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། །
གདོད་ནས་ཞི་བའི་ཆོས་ཀུན་ལ། ། གང་གིས་རང་བཞིན་མེད་པར་ནི། །
སེམས་ནི་རི་རབ་ལྟར་གནས་པ། ། དེ་ལ་བདེན་པ་མཐོང་ཞེས་བརྗོད། ། དམ་
པའི་ཆོས་ཀློག་པ་ལ་སོགས་པ་དང་། ། བླ་མའི་མཎྜལ་གྱི་ཆོ་ག་ནི་ཨོཾ་བཛྲ་བྷཱུ་མི་
ཨཱ་ཧཱུྃ་ཞེས་བརྗོད་པ། ། སེམས་བསྐྱེད་པ་སྔོན་དུ་འགྲོ་བའི་སྒོ་ནས་ལྕི་བ་ཆུ་དང་
བཅས་པས་ས་ཕྱོགས་བྱུག་པར་བྱའོ། ། དེ་ནས་དཀྱིལ་འཁོར་གྱི་དབུས་སུ་མེ་
ཏོག་བཞག་སྟེ། ། ཨོཾ་བཛྲ་རེ་ཁེ་ཨཱ༔ ཧཱུྃ་ཞེས་བྱ་བས་བྱིན་གྱིས་བརླབ་པར་
བྱའོ། ། དེ་ནས་མེ་ཏོག་དགྲམ་པའི་སྔགས་ནི། ། ཨོཾ་ཧཾ་མཧཱ་སུ་མེ་ར་བེ་ནི་མ g
དབུས་སུའོ། ། ཨོཾ་ཡཾ་པཱུརྦ་བི་དེ་ཧཱ་ཡ་ན་མ༔ ཤར་ཕྱོགས་སུའོ། ། ཨོཾ་ར་ཛི་
བུ་དཱི་པཱ་ཡ་ན་མ༔ ལྷོ་ཕྱོགས་སུའོ། ། ཨོཾ་ལོ་ཨ་པ་ར་གོ་དཱ་ན་ཡ་ན་མ
ནུབ་ཕྱོགས་སུའོ། ། ཨོཾ་པོ་ཨུཏྟ་ར་ཀུ་བེ་ན་མ༔ བྱང་ཕྱོགས་སུའོ། ། རྨ་
ཡ༔ ཨུ་པ་དྷཱི པཱ་ཡ་ན་མ འདི་ལན་གཉིས་བརྗོད་དེ།ཤར་ཕྱོགས་ཀྱི་

མཚམས་གཡས་གཡོན་གཉིས་སུ་མེ་ཏོག་གི་ཚོམ་བུ་དགོད་དོ། ། དེ་བཞིན་དུ་ཨོཾ་
ར ཨུ་པ་དཱི་པཱ་ཡ་ན་མ འདིས་ལྷོ་ཕྱོགས་ཀྱི་གཡས་གཡོན་དུའོ། རྨོད་
ལ༔ ཨུ་པ་དཱི་པཱ་ཡ་ན་མ༔ ནུབ་ཕྱོགས་ཀྱི་གཡས་གཡོན་དུའོ། ། ཨོཾ་ཝ ཨུ་པ་
དཱིཔཱ་ཡ་ན་མ༔ བྱང་ཕྱོགས་ཀྱི་གནས་གཡོན་དུའོ། ། དེ་ནས་ནང་གི་ཕྱོགས་
དང་མཚམས་སུ་ཨོ་ཡ་ག་ཛ་རཏྣ་ཡ་ན་མ་མོ་ར་པུ་རུ་ཥཱ་རནྡྷ་ཡ་ན་མ༔
ཨོཾ་ལ་ཨེ་ཤཱ་རཏྣ་ཡ་ན་མ པོ་བསི་རཏྟཱ་ཡ་ན་མ༔ ཨོཾ་ཡ་ཁཎྜ་རཏྟཱ་ཡ་ན་མ།
མོ་ར་མ་ཎི་རཏྟཱ་ཡ་ན་མ ཨོཾ་ལ་ཙཀྲ་རཏྟཱ་ཡ་ན་མ་ཨོ་བ་སརྦ་ནི་དྷི་ཧཱུཾ་ན་
ཤར་ནི་ས་གཟུང་སྟེ་གཡས་སྐོར་དུ་ཕྱོགས་མཚམས་བརྒྱུད་དུ་དགོད་
པར་བྱའོ། ། ནང་གི་ཤར་དང་ནུབ་ཏུ་ཨོ་སུནྡཱ་ཡ་ན་མ༔ ཨོཾ་ཙནྡྲ་ཡ་ན་མ།
འདི་རྣམས་ཀྱིས་ནི་གླིང་བཞི། གླིང་ཕྲན་བརྒྱུད། རིན་པོ་ཆེ་སྣ་བདུན།
གཏེར་ཆེན་པོ་དང་བརྒྱད། ། རི་རབ་ཉི་ཟླ་དང་བཅས་པ། རིན་པོ་ཆེ་སྣ་
ཚོགས་ཀྱིས་བཀང་བར་དམིགས་ཏེ། སངས་རྒྱས་དང་བྱང་ཆུབ་སེམས་དཔའ་
འམ།
ཆོས་སམ། བླ་མ་གང་ཡང་རུང་བ་ལ་དབུལ་བར་བསམ་མོ། ། ཕན་
ཡོན་ནི་དཔག་ཏུ་མེད་པ་ཡོད་དོ། ། གཞུང་གཞན་ནས་ཤེས་པར་བྱའོ། ། བླ་
མ་དང་སངས་རྒྱས་དང་བྱང་ཆུབ་སེམས་དཔའ་ལ་སོགས་པའི་མདུན་དུ་བསྙེན་
བཀུར་བྱས་པའི་མཎྜལ་གྱི་ཆོ་ག་དངོས་གྲུབ་བརྙེས་པའི་སློབ་དཔོན་མཁས་
པ་ཆེན་པོ་རིན་ཆེན་འབྱུང་གནས་སྦས་པའི་ཞལ་སྔ་ནས་མཛད་པ་རྫོགས་སོ། །
མཚན་ཡོངས་སུ་གྲགས་པར་གྱུར་པ་སློབ་དཔོན་རྡོ་རྗེ་གདན་པས་མཛད་
པ་ལགས། ཞུས་ཆེན་གྱི་ལོ་ཙཱ་བ་དགེ་སློང་དར་མ་གྲགས་ཀྱིས་བསྒྱུར་ཅིང་ཞུས་
ཏེ་གཏན་ལ་ཕབ་པའོ། ། ཕ་རོལ་ཏུ་ཕྱིན་པའི་ཐེག་པའི་མཎྜལ་གྱི་ཆོ་གའོ། །
1རྒྱ་གར་སྐད་དུ། ། མཎྜལ་བི་དྷི། བོད་སྐད་དུ། ། མཎྜལ་གྱི་ཆོ་ག་
སངས་རྒྱས་དང༌ བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ།
མཉམ་པར་བཞག་པས་རྟག་ཏུ་ཡང་། ། བླ་མའི་མཎྜལ་བྱས་ནས་ནི། ། ཡེ་

དམ་ལྷ་ཡི་མཎྜལ་དང་། ། ཀློག་པའི་མཎྜལ་མཆོད་སོགས་བྱ།། ད་ནི་བླ་མའི་
མཎྜལ་བྱ། ། དེ་ལ་དབུས་སུ་ཨོཾ་ཧཱུྃ་སུ་མཧཱ་མེ་ར་བ་ན་མ། ཤར་དུ་ནི་ཨོཾ་ཡཾ་
པཱུརྦ་བི་དེ་ཧཱ་ཡ་ན་མ༔ ལྷོར་ནི་ཨོ་རོ་ཛཾ་པཱ་དཱི་པཱ་ཡ་ན་མ་ཌ་ནུབ་ཏུ་ནི་སྤོ་ལོ་
ཨ་པ་ར་གོ་དཱ་ན་ཡེ་ན་མ བྱང་དུ་ནི་ཨོ་བོ་ཨུཏྟ་ར་ཀུ་ར་བེ་ན་མ༔ མེའི་
མཚམས་སུ་ནི་ཨོཾ་ཡ་ཨུ་པ་དཱི་པཱ་ཡ་ན་མ། བདེན་བྲལ་དུ་ནི་མི་ར ཨུ་པ་དཱི་པཱ་
ཡ་ན་མ ། རླུང་གི་ཕྱོགས་སུ་ནི་མོ་ལཨུ་པ་དཱི་པཱ་ཡ་ན་མདབང་ལྡན་གྱི་
ཕྱོགས་སུ་ནི་ཨོ་བ༔ ཨུ་པ་དཱི་པཱ་ཡ་ན་མ ཡང་དབུས་ཀྱི་ཤར་དུ་ནི་མོ་ཡ་ག་ཛ་
རཏྟཱ་ཡ་ན་མ། ལྷོར་ནི་མོར་པ་རུ་ཥ་རནྣཱ་ཡ་ན་མ༔ ནུབ་ཏུ་ནི་མོ་ལ་ཨ་ཤུ་
རནཱ་ཡ་ན་མ བྱང་དུ་ནི་ཨོཾ་བནྡྷི་རནྣཱ ཡ་ན་མ༔ མེའི་མཚམས་སུ་ནི་མོ་ཡ་
ཁཱཌཱ་རཏྟཱ་ཡ་ན་མ༔ བདེན་བྲལ་གྱི་ཕྱོགས་སུ་ནི་ༀ་རཱ་ཙ་ཀྲ་རཏྣ་ཡ་ན་མ།
རླུང་གི་ཕྱོགས་སུ་ནི་ཨོཾ་ལཱ་མ་ཧཱ་མ་ཎི་རཉྫཱ་ཡ་ན་མ༔དབང་ལྡན་གྱི་ཕྱོགས་སུ་
ནི་ཨོཾ་བཱ་མ་ཧཱ་ནི་དྷི་བྷོ་རཏྟཱ་ཡ་ན་མ ༧ འདི་དག་ནི་ཐམས་ཅད་ནི་གཟུགས་ཇི་
ལྟ་བར་བལྟས་ཏེ། མཆོད་གནས་བླ་མ་མདུན་དུ་བལྟས་ལ་འདི་མཐའ་དག་བླ་
མ་ལ་ཕུལ་ནས། མེ་ཏོག་གི་སྙིམ་པ་སྔོན་དུ་འགྲོ་བས་ཕྱག་བྱ་བ་སྟེ།ཨོ་
ཨཱ༔ ཡང་དག་པའི་ཡེ་ཤེས་ཀྱི་སྣང་བ་མཛད་པ་དཔལ་ལྡན་བླ་མའི་ཞབས་ཀྱི་པདྨ་
ལ་ཕྱག་འཚལ་ལོ་ཧཱུྃ། གང་གི་སྐུ་དྲིན་འོད་ཀྱིས་གསལ་བྱས་བདག་ཉིད་ཀྱི། །
འདི་ཉིད་རིན་ཆེན་འོད་ཀྱི་ཚོགས་ཀྱིས་མུན་བཅོམས་སྟེ། ། མཐོང་བ་སྐྱོན་མེད་
བདག་རྣམས་རོལ་པས་ལྷག་ལྟ་བ། ། བླ་མ་ཉི་མ་དེ་ལ་གུས་པས་ཕྱག་འདི་
འཚལ། ། ཞེས་བསྟོད་པར་བྱའོ། ། བླ་མའི་མཎྜལ་གྱི་ཆོ་གའོ། །
དང་པོའི་སངས་རྒྱས་ཀྱི་རྒྱུད་ཆེན་པོ་ལས་ཀྱང་གསུངས་པ་རང་གི་ཡི་དམ་
གྱི་ལྷའི་སྟེང་དུ་ཀློག་ཁྲིའུ་ལ་སོགས་པ་འཇོག་པ་ནི་བཀག་པའི་ཡང་ཕྱིར་ན།
དེ་ཉིད་ལས་གསུངས་པའི་ཀློག་པའི་མཎྜལ་གྱི་དཀྱིལ་འཁོར་བརྗོད་དོ། ། ཤར་
དུ་ཤར་གྱི་ལུས་འཕགས་ཏེ། ། ལྷོ་ཡི་ཕྱོགས་སུ་འཛམ་བུའི་གླིང༌། ། ནུབ་ཏུ་བ་

གླང་སྤྱོད་ཡིན་ཏེ། ། བྱང་དུ་བྱང་གི་སྒྲ་མི་སྙན། ། དབུས་སུ་རི་རབས་
མཚམས་རྣམས་སུ། ། ཉེ་གླིང་སྔར་གྱི་སྟགས་ཀྱིས་མཆོད། ། དེ་ཡི་སྟེང་དུ་
གནས་པ་ཡི། ། ཤེས་རབ་ཕ་རོལ་ཕྱིན་པ་སོགས། ། ཆོས་ལ་གུས་པས་བཀླག་
པར་བྱ། ། དེ་ལ་མཆོད་སོགས་བྱས་ནས་ནི། ། འདི་ཀུན་ཡང་དག་ཉིད་དུ་
སྤྱད། ། ཅེས་བྱ་བ་ནི་ཀློག་པའི་དཀྱིལ་འཁོར་གྱི་ཆོ་གའོ། །
ཨོཾ་བཛྲ་མཎྜལ་ནུ་ཞེས་པ་ནི་མཎྜལ་གཉིས་གཤེགས་སུ་གསོལ་བའོ། ། ཡི་
དམ་ལྷའི་མཎྜལ་ནི་སོ་སོའི་སྒྲུབ་ཐབས་ཀྱི་གཞུང་ལས་ཤེས་པར་བྱའོ། ། མཎྜལ་
གྱི་ཆོ་ག་སློབ་དཔོན་དཔལ་རྙོག་པ་མེད་པ་རྡོ་རྗེའི་ཞལ་སྔ་ནས་མཛད་པ་རྫོགས་
སོ། །
རྒྱ་གར་གྱི་མཁན་པོ་ཨ་དུ་ལ་དྭ་ས་དང་། ལོ་ཙཱ་བ་དགེ་སློང་བློ་ལྡན་ཤེས་
རབ་ཀྱིས་བསྒྱུར་བའོ། །
རྒྱ་གར་སྐད་དུ། མཎྜལ་བི་དྷི། བོད་སྐད་དུ། མཎྜལ་གྱི་ཆོ་ག
བཅོམ་ལྡན་འདས་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། ། རྗེ་
བཙུན་འཇམ་དཔལ་གཞོན་ནུ་ལ། ། ཕྱག་འཚལ་མཎྜལ་ཆོ་ག་བཤད། །
མཎྜལ་སྡུག་བསྔལ་རྣམ་གཉིས་ཏེ། ། ཡིད་ཀྱིས་བསམ་དང༌ དངོས་བྱེད་
པའོ། ། ཡིད་ཀྱིས་དབུལ་བ་ཡིད་ཀྱིས་ཡིན། ། དངོས་བྱེད་ཡན་ལག་དགུ་
རྫོགས་དབུལ། ། རྒྱུ་སྐྱོན་སྔོན་འགྲོ་མཚམས་དང་ཚད། ། དབྱིབས་དང་ཁ་
དོག་བྱིན་བརླབ་རྒྱུན། ། ས་བཟང་བྱེ་མ་ལྕི་བ་ལ། ། སྲོག་ཆགས་ལ་སོགས་
བསལ་བ་ལ། ། འཇིམ་པ་ལེགས་པར་བསྒྲུབ་པར་བྱ། ། དེ་ནས་ཚད་མེད་སྟོང་
ཉིད་བསམ། ། བདུད་རྩི་འཁྱིལ་པའི་སྔགས་འདི་ཡིས། ། ཐོག་མར་མཚམས་
བཅད་བདག་ཉིད་བསྲུང་། ། ཨོཾ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕགས། ཞེང་
དུ་ཁྲུ་གང་ཡན་ཆད་ཚད། དབྱིབས་ནི་གྲུ་བཞི་ལྷམ་པ་ལ། ། ནང་དུ་ཟླུམ་
པོར་བསྐོར་བར་བྱ། ། ཁ་དོག་ཐམས་ཅད་སྔོ་ཡང་རུང༌། ། ཡང་ན་ཡིད་དང་

ཅི་འཐད་བྱ། ། ཡང་ན་ཚད་དང་ཁ་དོག་དབྱིབས། ། ཕྲིན་ལས་རྣམ་བཞིའི་
ཚུལ་དང་སྦྱར། ། དེ་ནས་སྙིང་ཁའི་ས་བོན་ལས། །འོད་འཕྲོས་ཡི་གེ་ཧཱུྃ་ཞུ་
བས། ། སྟེགས་ནི་རིན་ཆེན་སྣ་ལྔར་བསམ། ། ཨོཾ་པཉྩ་རཏྣ་མཎྜལ་ཧཱུྃ། བ་ཡི་
རྣམ་ལྔ་དྲི་ལྔ་ལ། ས་བོན་འོད
ས་བོན་འོད་འཕྲོས་ཨ་ཞུ་བས། ། བདུད་རྩིའི་རང་བཞིན་
གྱུར་པར་བསམ། ། ཨོཾ་བ་ཛྲ་ཨ་མྲྀ་ཏེ་ཧཱུཾ་ཕགས། ། དེ་ནས་ལེགས་པར་བྱུག་
པར་བྱ།། ། ཙན་དན་ལ་སོགས་དྲི་ལྔ་ལ། ། འོད་འཕྲོས་ཡི་གེ་དུ་ཞུ་བས། །
བདུག་པའི་མཆོག་ཏུ་གྱུར་པར་བསམ། ། ཨོཾ་བ་ཛཱདྷཱ་པ་ཨཱ་༔ ཧཱུྃ། ། རྣལ་འབྱོར་
འབྱོར་པ་ཆུང་ན་རུང༌། ། ཙན་དན་མེད་དུ་མི་རུང་ངོ་། ། དེ་ལྟར་དྲི་ཞིམ་
ལེགས་པར་བྱུག ། དེ་ནས་མེ་ཏོག་རྒྱུན་བཀྲམ་པ། ། ལྔ་སོགས་ཡང་ན་ལྷ་
གྲངས་བསྟུན། ། དེ་སྟེང་པ་ལས་པདྨར་བསམ། །ཨོཾ་པདྨ་མཎྜལ་ཧཱུྃ། ། དེ་
སྟེང་ཨ་ལས་ཟླ་དཀྱིལ་བསམ། ། ཨོ་ཙནྡྲ་མཎྜལ་ཧཱུྃ། ། དེ་སྟེང༌བློ་ལས་གཞལ་
ཡས་ཁང་། ། ཤིན་ཏུ་མཛེས་པ་བསམ་པར་བྱ། ། དེ་ནས་མགོན་པོ་སྤྱན་
དྲངས་ལ། ། ཕྱག་འཚལ་མཆོད་དང་སྡིག་པ་བཤགས། ། གཞན་གྱི་དགེ་ལ་ཡི་
རང་བྱ། ། ཆོས་ཀྱི་འཁོར་ལོ་བསྐོར་བར་བསྐུལ། །མྱ་ངན་མི་འདའ་གསོལ་བ་
གདབ། ། དགེ་བ་དག་ནི་ཐམས་ཅད་ལ། ། འགྲོ་བའི་དོན་དུ་བྱང་ཆུབ་
བསྔོ། ། ། དེ་ལྟར་ཕུལ་བའི་ཡོན་ཏན་ནི། ། ཕ་རོལ་ཕྱིན་བཅུ་རྫོགས་ལྡན་
ཞིང༌། ། སྒྲིབ་པ་གཉིས་བྱང་ཚོགས་རྫོགས་ཏེ། ། ཏིང་འཛིན་དཀྱིལ་འཁོར་
གསལ་གྱུར་ནས། ། རང་བཞིན་དཀྱིལ་འཁོར་མཐོང་བར་འགྱུར། ། དེ་ལྟར་
མ་བྱས་ཉེས་དམིགས་ནི། ། རྫོགས་ལ་བརྟན་པ་མ་ཐོབ་པར། ། མཎྜལ་འཇོག་
ན་མཁའ་འགྲོས་གསོད། ། དེ་བས་ནན་ཏན་གུས་པར་བྱ། ། ལུང་དང་མན་
ངག་བླ་མ་ལས་བརྒྱུད་པ། ། མཎྜལ་ཆོ་ག་རིམ་པར་བཀོད་པ་འདི། ། བློ་ཞན་
དོན་དུ་ཅུང་ཟད་བདག་གིས་བསྡུས། ། འཁྲུལ་ནི་བཟོད་མཛོད་མཁས་རྣམས་
གཞན་དུ་རྩོམས། ། དྲི་མེད་བློས་བསྡུས་དགེ་བ་འདིས། ། སྲིད་གསུམ་རིས་

དྲུག་འགྲོ་ཀུན་གྱིས། ། མཉམ་པ་ཉིད་ཀྱི་དོན་རྟོགས་ནས། ། བདེ་ཆེན་ཐང་ལ་
ཕྱིན་པར་ཤོག ། མཎྜལ་གྱི་ཆོ་ག་། དངོས་གྲུབ་བརྙེས་པའི་སློབ་དཔོན་
མཁས་པ་ཆེན་པོ་ཀཾ་པ་ལའི་ཞལ་སྔ་ནས་མཛད་པ་རྫོགས་སོ། ། སྔོན་གྱི་ལོ་ཙཱ་བ་
ཆེན་པོ་རྣམས་ཀྱིས་བསྒྱུར་ཏེ་འགྱུར་རྙིང་ལགས་སྐད་དོ། །གསང་སྔགས་ཐེག་
པའི་མཎྜལ་གྱི་ཆོ་གའོ། ། དེ་ལྟར་བསོད་ནམས་ཀྱི་བསགས་པ་གཙོ་བོར་སྟོན་
པའི་ཆོས་ཀྱི་སྡེ་ཚན་ལགས་སོ། ། །།

ཏིང་ངེ་འཛིན་ཚོགས་ཀྱི་ལེའུ།
རྒྱ་གར་སྐད་དུ། ས་མཱ་དྷི་སཾ་བྷཱ་ར་པ་རི་བརྟ་ནཱ་མ། བོད་སྐད་དུ།
ཏིང་ངེ་འཛིན་ཚོགས་ཀྱི་ལེའུ་ཞེས་བྱ་བ། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ལ་ཕྱག་འཚལ་ལོ། ། སྲིད་པ་ཇི་སྲིད་བར་དུ་བཞུགས་པ་
ཡི། ། ཐུབ་དབང་སྲས་བཅས་རྣམས་ལ་ཕྱག་འཚལ་ཏེ། ། གསང་སྔགས་མདོ་
སྡེ་ཕ་རོལ་ཕྱིན་པ་ཡི། མདོ་སྡེའི་རྗེས་འགྲོ་ཏིང་འཛིན་ཚོགས་ལེའུ་བརྗོད། །
དེང་སང་སྐྱེ་བོ་ཕལ་ཆེར་བདུད་ཀྱི་ལྕགས་ཀྱུས་བཟུང་སྟེ་ཁྱིམ་གྱི་བཙོན་ར་དམ་
པོར་བཅུག ། བདུད་ཀྱི་འཇིག་རྟེན་སྐྱོང་བཞིས་གྲིམས་པར་བསྲུངས་ཤིང་སྲེད་
སོགས་འཆིང་བ་རབ་ཏུ་དམ་པོས་བཅིངས། ། སྡོམ་བརྩོན་དག་ཀྱང་ཕལ་ཆེར་
བདུད་ཀྱི་འཇིག་རྟེན་སྐྱོང་བཞིའི་དབང་དུ་གྱུར་ཅིང་དགེ་སྦྱོང་གི ། གནས་
དང་ཚུལ་སྤངས་ཁྱིམ་པ་རྣམས་དང་སྤྱོད་མཚུངས་ངན་འགྲོའི་གཡང་སར་
མངོན་ཕྱོགས་མཐོ་རིས་སྤངས། ། དེ་ཕྱིར་འདི་ནི་བདག་ཉིད་དྲན་ཕྱིར་བྱས་ཀྱི་
གཞན་ལ་ཕན་པའི་རེ་བ་ཡོད་མ་ཡིན། ། འོན་ཀྱང་བདག་དང་སྐལ་པ་མཉམ་
པ་ལ་གནས་འདིར་འགའ་ཡང་དག་རྟོགས་པས་སྨྲས་འདི་ཉོན། ། དེ་ལ་ཏིང་ངེ་
འཛིན་གྱི་ཚོགས་ཀྱི་ཡན་ལག་ནི་རྣམ་པར་དགུ་སྟེ། སྤང་བར་བྱ་བ་དང་སྔོན་
དུ་འགྲོ་བ་དང་ལྡོག་པར་བྱ་བ་དང༌། གདུང་བ་བཅད་པ་དང་། ཡིད་འབྱུང་
བར་བྱ་བ་དང༌། ཡོན་ཏན་རྗེས་སུ་དྲན་པར་བྱ་བ་དང༌། བརྩོན་པར་བྱ་བ་
དང༌། འབྲེལ་བར་བྱ་བ་དང་། གནས་པའི་ཐབས་ཤེས་བྱ་བ་རྣམས་སོ། །
དེ་ལ་སྤང་བར་བྱ་བ་ནི་བདུད་ཀྱི་ལས་སོ། ། དེ་ལ་བདུད་ནི་གང༌། ། དེ་ལས་
ནི་གང་ཞེ་ན། ། འདུད་ནི་འདོད་པའི་ལྷ་སྡིག་ཅན་ཞེས་བྱ་བའི་ཆུང་མ་པདྨའི་

ཕྲེང་བ་ཅན་དང་། འཁོར་འཇིག་རྟེན་སྐྱོང་བ་བཞི་དང༌། བདུད་ཀྱི་རིགས་
ཀྱི་ཡི་དྭགས་དང་བཅས་པ་གང་ཡིན་པའོ། ། དེ་དག་གི་ལས་ནི་འདོད་པའི་ལྷ་
དེ་ཆུང་མ་དང་བཅས་པའི་སྤྱི་བོ་ན་མེ་ཏོག་གི་མདའ་ལྔ་ཡོད་པ་ནི་འདི་ལྟ་སྟེ།
དྲེགས་པར་བྱེད་པ་དང་། རྨོངས་པར་བྱེད་པ་དང༌། ཀུན་ཏུ་རྨོངས་པར་
བྱེད་པ་དང༌། བརྒྱལ་བར་བྱེད་པ་དང༌། སེམས་མེད་པར་བྱེད་པ་ཞེས་བྱ་བ་
རྣམས་སོ། ། དེའི་མེ་ཏོག་དེ་དག་བསྣུན་པ་དེ་ཕོག་པ་ལས། ཉོན་མོངས་པ་
ལྔ་གང་ཤས་ཆེ་བ་དེ་ལ་དེས་ཕོག་པ་ཁོ་ནས་རབ་ཏུ་འབར་བར་འགྱུར་ཏེ།
དེའི་དབང་དུ་སོང་ཞིང་། ཐར་པ་དང་མངོན་པར་མཐོ་བ་ལས་ཉམས་པར་
འགྱུར་རོ། ། དེའི་འཁོར་བ་འཇིག་རྟེན་སྐྱོང་བ་བཞི་ནི་འཐབ་པར་བྱེད་པ་
དང་། གཡེང་བར་བྱེད་པ་དང་། ལྷག་པར་རབ་ཏུ་ཆགས་པ་དང༌།
འདུ་
ཤེས་ལོག་པ་ཞེས་བྱའོ། ། བདུད་དེ་དག་གི་ལས་ནི་ཐ་དད་དེ། འདི་ལྟར་
འཐབ་པར་བྱེད་པའི་བདུད་དེས་ནི། ལམ་བསྒོམ་པ་དག་འཐབ་པ་དང་།
རྩོད་པ་དང༌། འགྱེད་པ་ལ་འཇུག་ཅིང་། དེའི་རྐྱེན་འབད་པས་སྒྲུབ་བོ། །
གཡེང་བར་བྱེད་པའི་བདུད་དེས་ནི། ། ལམ་བསྒོམ་པ་དག་གཉིད་དང་རྨུགས་
པ་རབ་ཏུ་འཕེལ་བའམ། ཆོས་ཉན་པ་དག་ཀྱང་གཉིད་ལ་རབ་ཏུ་སྦྱོར་
བའམ། ། ཁ་ཅིག་རབ་ཏུ་གཡེང་བར་བྱེད་པར་ཡང་གནས་སོ། ། ལྷག་པར་
རབ་ཏུ་ཆགས་པའི་བདུད་དེས་ནི། ཕལ་ཆེར་ཁྱིམ་ན་གནས་པ་ལ་བར་དུ་
གཅོད་དེ། ། སྦྱིན་པའི་དུས་ཉེ་བར་གནས་པ་ན། བུ་དང་བུ་མོ་དང༌། ཆུང་
མ་དང་བདག་ཉིད་ལོངས་ཅི་སྤྱད་ཅེས་དེ་རང་གི་ཤ་ལ་གཅོད་པ་སྙམ་བྱེད་པའི་
འདུ་ཤེས་ཉེ་བར་བསྒྲུབ་བོ། ། འདུ་ཤེས་ལོག་པའི་བདུད་གང་ཡིན་པ་དེས་ནི།
ཕལ་ཆེར་རབ་ཏུ་བྱུང་བའི་ཕྱོགས་སུན་འབྱིན་པར་བྱེད་དེ། འདི་ལྟར་རབ་ཏུ་
འབྱུང་བའི་སེམས་ཉེ་བར་གནས་ན།། འཁྲིག་པའི་བདེ་བ་དང་། བཟའ་བ་
དང་བཏུང་བའི་བདེ་བ་དང༌། རང་གི་སྐྱེ་བོའི་ཚོགས་དང་། གླུ་དང་གར་ལ་

སོགས་པ་དྲན་པས་ཆགས་པ་དང༌། དེའི་རང་གི་སྐྱེ་བས་བསུ་བ་དང༌།
འདྲིད་པ་དང་། ཚེ་བསྡིགས་པ་དང༌། །གཟུང་བས་དེའི་ངེས་པར་འབྱུང་བའི་
བར་ཆད་བྱེད་དུ་འཇུག་གོ ། རབ་ཏུ་བྱུང་བ་དག་ལ་ཡང་བུད་མེད་ཀྱི་མཚན་
མ་དག་ཡིད་ལ་བྱེད་པ་དང་། ། མངོན་བརྒད་པ་དང་། ། ཅེས་པ་དང༌། དྲན་
པར་བྱེད་པ་དང༌། ཚོང་དང་ཞིང་ལས་དང་རང་གི་འབྲེལ་བ་དང༌། ཡིད་
བཅུགས་པར་བྱ་བའི་སེམས་བསྐྱེད་ཅིང་རྨི་ལམ་ན་བུད་མེད་དུ་སྤྲུལ་ཅིང་ཆགས་
པ་དང༌། ། ས་བོན་འབྱུང་བར་བྱེད་ལ། ། སྣ་ཚོགས་ཀྱིས་ཀྱང་རབ་ཏུ་བྱུང་བ་
ལས་འབེབས་ཤིང༌། ། དེ་དག་གི་ཚངས་པར་སྤྱོད་པ་དྲི་མ་ཅན་དུ་ཡང་བྱེད་
དོ། ། འདི་དག་བཞི་ཅར་ཡང་འཛམ་བུ་གླིང་པ་རྣམས་སྡུག་བསྔལ་བར་བྱ་བའི་
ཕྱིར། ། ཀླུ་མ་རུངས་པ་རྣམས་བསྐུལ་ལ་ལྷ་མ་ཡིན་དག་བསྐུལ་ཞིང༌། ལོ་
ཏོག་མ་རུངས་པར་བྱེད། མི་ཆོས་དང་ལྡན་པའི་སྲོག་འཕྲོག ལུས་ལ་ནད་
སྣ་ཚོགས་གཏོང་བར་བྱེད་དེ། འདི་ལྟར་རྒྱལ་པོ་ཆེན་པོ་བཞི་པོ་དག་ཆོས་མ་
ཡིན་པ་སྦྱིན་པ་དག་ལ་ཆད་པ་སྦྱིན་པ་ལྟར། ། འདི་དག་ནི་ཆོས་དང་ལྡན་པ་
རྣམས་ལ་ཆད་པ་སྦྱིན་པའོ། ། བདུད་ཀྱི་རིགས་ཀྱི་ཡི་དྭགས་ནི་ཡི་དྭགས་ཀྱི་
རིགས་སུམ་ཅུ་རྩ་དྲུག་ལས་འདི་དག་རིགས་གཅིག་ཏུ་གྲངས་པ་ཡིན་ཏེ། དེ་
དག་གི་བདུད་ཀྱི་ལས་ནི་བསམ་གཏན་པ་དག་རྨི་ལམ་དུ་འཇིགས་པ་སྐྱེད་པར་
བྱེད་དེ། སངས་རྒྱས་ཀྱི་སྐུ་མཚན་དང་དཔེ་བྱད་ཀྱིས་སྤྲས་པ་ཉེ་བར་སྟོན་པས་
བར་དུ་གཅོད། བསམ་གཏན་ལ་མཉམ་པར་བཞག་པ་ན་སྒྲ་ཆེན་པོ་སྒྲོགས་
པར་བྱེད་དོ། ། མདོར་བསྡུ་ན་བདུད་དང༌། བདུད་ཀྱི་རིགས་སུ་གཏོགས་པ་
རྣམས་ནི་ཡང་དག་པར་ཞུགས་པ་ཐམས་ཅད་ལ་ཆགས་པ་སྐྱེད་པའམ།
འཇིགས་པ་བསྐྱེད་པ་ལ་སོགས་པས་བར་དུ་གཅོད་དེ། དེ་ལྟར་ཡང་འཇིག་
རྟེན་གསུམ་ལས་རྣམ་པར་རྒྱལ་བའི་རྟོགས་པ་ལས། མི་བཟད་བརྟུལ་ཞུགས་
བཟུང་བ་ཡིས། ། བསྒྲུབ་པ་ལ་ནི་བདུད་ཀྱི་རིགས། ། ལྷ་མོ་འདོད་པའི་

གཟུགས་དག་དང་། ། དེ་བཞིན་གཞན་གྱི་ལུས་སུ་ཡང༌། ། རྣམ་པ་སྣ་ཚོགས་
གཟུགས་དག་གིས། ། དབང་པོ་བསྡམས་ལ་འཚེ་བར་བྱེད། ། ཅེས་གསུངས་
ཏེ། འདིར་བརྟུལ་ཞུགས་བཟུང་བ་ནི་ཉེ་བར་མཚོན་པ་སྟེ། སེམས་ལས་སུ་
རུང་བ་ཐམས་ཅད་ལ་ཡང་དེ་དག་དེ་ལྟར་འཚེ་བར་བྱེད་དོ། ། དེ་ལྟ་བུའི་
བདུད་ཀྱི་ལས་དེ་དག་སུ་ཞིག་ལ་འབྱུང་ཞེ་ན། ། བསམ་པ་དག་པས་ཡང་དག་
བརྩོན་པ་དག་ལ་འབྱུང་སྟེ། ། ཇི་སྐད་དུ་འཕགས་པ་འཇམ་དཔལ་རྣམ་པར་
འཕྲུལ་བ་ལས་གསུངས་པ། འཇམ་དཔལ་བྱང་ཆུབ་སེམས་དཔའ་རྣམས་ཀྱི་
བདུད་ཀྱི་ལས་ཅི་ལས་འབྱུང་བར་རིག་པར་བྱ། ། འཇམ་དཔལ་གྱིས་སྨྲས་པ།
ལྷའི་བུ་བྱང་ཆུབ་སེམས་དཔའ་རྣམས་ཀྱི་བདུད་ཀྱི་ལས་ནི་བརྩོན་འགྲུས་ལས་
འབྱུང་བར་རིག་པར་བྱ་སྟེ། དེ་ཅིའི་ཕྱིར་ཞེ་ན། མི་བརྩོན་པ་ལ་ནི་བདུད་
ཀྱིས་ཅི་ཞིག་བྱ་སྟེ། དེ་ཉིད་བདུད་ཡིན་པའི་ཕྱིར་རོ་ཞེས་སོ། ། དེ་ལྟར་
བདུད་ཀྱི་ལས་ཤེས་པས་དེ་བཟློག་པར་བྱ་སྟེ། ཇི་སྐད་དུ་འཕགས་པ་ལྷའི་བུ་
རིན་ཆེན་མཆོག་གིས་ཞུས་པ་ལས་གསུངས་པ། གང་གི་ཚེ་བདུད་ཀྱི་ལས་
རྟོགས་པ་དེ་ལྟ་བུའི་ཁ་ན་མ་ཐོ་བ་མེད་པ་ཡིན་ནོ། ། གང་ཡང་བདུད་ཀྱི་ལས་
རྣམས་ཟློག་པ་དེ་ལྟ་བུ་ནི་དཔྱས་མེད་པ་ཡིན་ནོ་ཞེས་སོ། ། དེ་མ་ཟློག་པ་ནི་རྣམ་
པར་ཐར་པ་མི་འཐོབ་པ་ཁོ་ན་སྟེ། ཇི་སྐད་དུ་འཕགས་པ་དཔུང་བཟང་གིས་
ཞུས་པའི་མདོ་ལས་གསུངས་པ། བགེགས་ཀྱིས་བསོད་ནམས་མ་ལུས་ཟད་
པར་བྱེད། ། དེ་བས་མི་ལ་གསང་སྔགས་འགྲུབ་མི་བྱེད། ། ཇི་ལྟར་ཟླ་བ་སྤྲིན་
ལས་རྣམ་གྲོལ་ལྟར། ། དེ་བཞིན་བགེགས་ལས་གྲོལ་བ་རྣམ་པར་གསལ་ཞེས་ཏེ།
འདིར་བགེགས་ཀྱང་གཉིས་ཏེ། རྫོགས་པའི་བྱང་ཆུབ་གཞིག་པར་བྱ་བའི་
ཕྱིར་སྦྱོར་བ་ལྷའི་བུའི་བདུད་དང་། དེ་ལས་གཞན་པ་ཇི་སྐད་དུ་འཕགས་པ་
དཔུང་བཟང་གིས་ཞུས་པ་ལས། གཏོར་མ་འདོད་པའང་རྩེད་མོ་བྱེད་འདོད་
པའམ། གསང་བའི་དོན་དུ་ལུས་ལ་དབབ་ཅིང་འཇུག་ཅེས་པ་སྟེ། འདི་
\

ལྟར་དེ་གཉིས་ཀ་བཟློག་པར་བྱའོ། ། ཐབས་གང་གིས་དེ་ཟློག་པར་བྱ་ཞེ་ན།
ཇི་སྐད་དུ་འཕགས་པ་རྡོ་རྗེ་རྩེ་མོ་ལས་གསུངས་པ། རང་གི་སེམས་ནི་བདུད་
ཅེས་གསུངས། རང་གི་སེམས་ཉིད་བགེགས་ཡིན་ནོ། ། རྣམ་པར་རྟོག་པ་
ཐམས་ཅད་སྤང་། ། བགེགས་ཀུན་རྣམ་པར་རྟོག་ལས་བྱུང་ཞེས་པའོ། །
གཞན་ཡང་བདུད་ཀྱི་ལས་བཟློག་པའི་ཐབས་ནི་འཕགས་པ་མྱ་ངན་མེད་ཀྱི་བྱིན་
པས་ཞུས་པ་དང་། འཕགས་པ་སེང་གེ་ལུང་བསྟན་པ་ལས་ཤེས་པར་བྱའོ། །
འདི་ནི་སྤང་བར་བྱ་བའི་ཡན་ལག་གོ ། གང་གིས་ཐོས་པར་བྱ་བའི་རང་བཞིན་
གྱི་ཤེས་རབ་མ་སྐྱེས་པ་དེས་ནི། བདུད་ཀྱི་ལས་བཟློག་པར་མི་ནུས་ཤིང་།
སེམས་མཉམ་པར་འཇོག་པར་ཡང་མི་ནུས་པས་ནི། དང་པོར་ཐོས་པ་ཉིད་
སྔོན་དུ་བྱ་སྟེ། ། ཇི་སྐད་དུ། ཤེས་རབ་རྒྱས་བྱེད་པ་ནི་ཐོས་པ་སྟེ། བསམ་པ་
དང་ནི་གཉིས་པོ་ཡོང་གྱུར་ན། ། དེ་ནས་བསྒོམ་པ་ལ་ནི་སྦྱོར་བ་སྟེ། ། དེ་ལས་
དངོས་གྲུབ་བླ་ན་མེད་པ་འཐོབ་ཅེས་བཤད་ལ། འཕགས་པ་བྱང་ཆུབ་སེམས་
དཔའི་རྣམ་པར་དགོད་པ་བཅུ་བསྟན་པའི་ལེའུ་ལས། ཀྱེ་རྒྱལ་བའི་སྲས་བྱང་
ཆུབ་སེམས་དཔའ་ལས་དང་པོ་པ་དེ་ནི་ཐོག་མ་ཉིད་དུ་ཁ་ཏོན་ལ་བསྐུལ་བར་
བྱའོ། ། མང་དུ་ཐོས་ནས་དབེན་པར་གནས་པ་ལ་བསྐུལ་བར་བྱའོ། ། ཞེས་
གསུངས་ལ། དེ་ནི་དེ་ལྟར་འཕགས་པ་དྲག་ཤུལ་ཅན་གྱིས་ཞུས་པ་དང༌།
འཕགས་པ་དཀོན་མཆོག་སྒྲོན་མ་ལས་ཀྱང་གསུངས་སོ། ། དེ་བཞིན་དུ་
འཕགས་པ་སྡོང་པོ་བཀོད་པ་ལས་ཀྱང་། ། ཐོག་མར་ཉན་འདོད་བླ་མ་བསྙེན་
བཀུར་བཟོད་དང་དེས་བྱས་ཤིང༌། རང་བཞིན་མེད་པའི་ཆོས་ལ་རབ་རྟོག་
བསམ་གཏན་རྙེད་བྱེད་པ།བདེ་གཤེགས་ཉིད་ནི་རྟོགས་འགྱུར་འགྲོ་བ་
རྣམས་སྒོམ་སེམས་ཚིམ་བྱེད། ། ཆོས་ཉིད་དེ་འདྲ་སྤྱོད་པ་མྱུར་དུ་བདེ་གཤེགས་
ཐོབ་པར་འགྱུར། ཞེས་གསུངས་སོ། ། དེ་བཞིན་དུ་འཕགས་པ་ཉན་ཐོས་ཀྱི་
སོ་སོར་ཐར་པའི་མདོ་ལས་ཀྱང་མང་དུ་ཐོས་པ་ནགས་ཀྱི་ནང་དག་ཏུ། ། ལང

ཚོ་ཡོལ་བ་རྣམས་ཀྱི་གནས་པ་བདེ། ། ཞེས་གསུངས་ཏེ། དེ་བས་ཐོས་པའི་
ཤེས་རབ་ཉིད་དོན་བསྒྲུབ་པའི་སྔོན་དུ་འགྲོ་བའོ། ། འདི་ནི་སྔོན་དུ་འགྲོ་བའི་
ཡན་ལག་གོ ། དེ་ལྟར་ཐོས་པ་དང་ལྡན་པའི་བྱང་ཆུབ་སེམས་དཔའ་དེ། །
ཆོས་སྨྲ་བ་ལ་འཇུག་པ་དགག་པར་བྱ་སྟེ། མངོན་པར་ཤེས་པ་མ་ཐོབ་པར་
མང་དུ་ཐོས་པ་ཙམ་གྱིས་ནི་གཞན་ལ་ཕན་གདགས་པར་རྒྱལ་བས་མ་གསུངས་ཏེ།
དེ་བས་ན་འཕགས་པ་བྱང་ཆུབ་སེམས་དཔའི་རྣམ་པར་དགོད་པ་བཅུ་བསྟན་
པའི་ལེའུ་ལས་བྱང་ཆུབ་སེམས་དཔའ་ལས་དང་པོ་བ་དེ་ནི་ཐོག་མ་ཉིད་དུ་ཁ་
ཏོན་ལ་བསྐུལ་བར་བྱའོ། ། མང་དུ་ཐོས་ནས་དབེན་པར་གནས་པ་ལ་བསྐུལ་
བར་བྱའོ། ། རབ་ཏུ་དབེན་པར་གྱུར་ནས་དགེ་བའི་བཤེས་གཉེན་དུ་གྱུར་པར་
ཡོངས་སུ་བསྐུལ་བར་བྱའོ། ། དགེ་བའི་བཤེས་གཉེན་དུ་གྱུར་ན་ང་ལོ་བདེ་བ་
ལ་ཡོངས་སུ་བསྐུལ་བར་བྱའོ། ། ང་ལོ་བདེ་བར་གྱུར་ནས་དུས་ཤེས་པ་ལ་
ཡོངས་སུ་བསྐུལ་བར་བྱའོ། ། དུས་ཤེས་པར་གྱུར་ནས་མི་འཇིགས་པ་ལ་ཡོངས་
སུ་བསྐུལ་བར་བྱའོ། ། མི་འཇིགས་པར་གྱུར་ནས་དུས་ཤེས་པ་ལ་ཡོངས་སུ་
བསྐུལ་བར་བྱའོ། ། དོན་ཤེས་པར་གྱུར་ནས་ཆོས་ཀྱི་རྗེས་སུ་འབྲང་བ་ལ་ཡོངས་
སུ་བསྐུལ་བར་བྱའོ། ། ཆོས་ཀྱི་རྗེས་སུ་འབྲངས་པར་གྱུར་ནས་རྨོངས་པ་མེད་པ་
ལ་ཡོངས་སུ་བསྐུལ་བར་བྱའོ། ། རྨོངས་པ་མེད་པར་གྱུར་ནས་རྣམ་པར་དགོད་
པ་ལ་ཡོངས་སུ་བསྐུལ་བར་བྱའོ། ། ཅིའི་ཕྱིར་ཞེ་ན། དེ་བས་ཀྱང་ཤས་ཆེར་
སེམས་ཅན་ཐམས་ཅད་ལ་སྙིང་རྗེ་ཆེན་པོ་མངོན་དུ་གཞག་པར་བྱ་བ་དང་།
གནས་གང་ཐོས་ཀྱང་།དེ་ལ་བདག་ཉིད་སྦྱར་བར་བྱ་བ་དང་། བདག་ཉིད་
གཞན་གྱི་དྲིང་མི་འཇོག་པར་བྱ་བའི་ཕྱིར་ཏེ། ། ཀྱེ་རྒྱལ་བའི་སྲས་དག་འདི་ནི་
ལས་དང་པོ་པའི་བྱང་ཆུབ་སེམས་དཔའི་རྣམ་པར་དགོད་པའོ། ། ཞེས་
གསུངས་སོ། ། དོན་འདི་ཉིད་འཕགས་པ་དྲག་ཤུལ་ཅན་གྱིས་ཞུས་པ་དང་། །
དཀོན་མཆོག་སྒྲོན་མ་ལས་ཀྱང་གསུངས་སོ། ། གཞན་ཡང་འཕགས་པ་ལྷག་

པའི་བསམ་པ་བསྐུལ་བའི་མདོ་ལས་ཀྱང་། བདག་ནི་སྒྲུབ་ཉམས་ད་ནི་ཅི་བྱ་
ཞེས། བྱིས་པ་འཆི་བའི་དུས་ན་མྱ་ངན་བྱེད། ། ཅེས་བྱ་བ་ལ་སོགས་པ་མང་
དུ་ཐོས་པ་དབེན་པ་མི་བསྟེན་པར་ཆོས་སྨྲ་བ་ལ་ཉེས་པ་རྣམ་པ་རབ་ཏུ་མང་པོ་
གསུངས་པས། ། དེར་ཞིབ་ཏུ་བལྟའོ། ། དེ་བས་ན་མང་དུ་ཐོས་པ་ཙམ་གྱིས་
ཆོས་སྨྲ་བར་མི་བྱ་བར་དེ་ལས་ལྡོག་པར་བྱ་ཞིང་། མངོན་པར་ཤེས་པ་ཐོབ་
ནས་བཟོད་འགྲོ་བའི་དོན་བྱ་སྟེ། འདི་ནི་ལྡོག་པར་བྱ་བའི་ཡན་ལག་གོ། དེ་
ལྟར་ཆོས་སྨྲ་བ་ལས་ལྡོག་ཅིང་། སྤྲོས་པ་སྤོངས་པ་སྟེ། འདི་སྙམ་དུ་བདག་
གིས་ཕུང་པོ་ལ་མཁས་པར་བྱ་བ་ཡང་ཡོངས་སུ་མ་གཏུགས། ། ཁམས་དང་སྐྱེ་
མཆེད་ལ་མཁས་པར་བྱ་བ་ཡང་ཡོངས་སུ་མ་གཏུགས་སོ། ། དེ་དག་ལ་མཁས་
པར་མ་གྱུར་པར་ནི་ཐར་པ་ཡང་མི་འཐོབ་སྟེ། ཇི་སྐད་དུ། རིག་པའི་གནས་
ལྔ་དག་ལ་བརྩོན་པར་མ་བྱས་པར། འཕགས་མཆོག་ཅི་སེམས་ཐམས་ཅད་
མཁྱེན་ཉིད་མི་འགྱུར་ཏེ། དེ་བས་གཞན་དག་ཚར་བཅད་རྗེས་སུ་གཟུང་ཕྱིར་
རམ། ། རང་གིས་ཀུན་ཤེས་བྱ་ཕྱིར་དེ་ལ་དེ་བརྩོན་བྱེད། ། ཅེས་བསྟན་པའི་
ཕྱིར་རོ། ། ཞེས་སེམས་པ་དང་། གཞན་ཡང་སློབ་མ་དང༌། ཡང་སློབ་ཀྱི་
འབྲེལ་བ་དང་། རྙེད་པ་དང་བཀུར་སྟི་དང་གྲགས་པ་དང་སྒྲ་དང་ཚིགས་སུ་
བཅད་པའི་བདེ་བ་ལ་འདོད་པ་བྱུང་ན་དེ་ནི་ངེས་པར་བཟློག་པར་བྱ་སྟེ།
ཆོས་ཐོས་ནས་བསྒོམ་པ་བྱང་བར་མི་བྱེད་པ་ནི། ཅིར་ཡང་མི་བསྔགས་ཏེ།
ཇི་སྐད་དུ་འཕགས་པ་སྡོང་པོ་བཀོད་པ་ལས་གསུངས་པ། ཡང་དག་སངས་
རྒྱས་བསྟན་པ་ནི། ། ཐོས་པ་ཙམ་གྱིས་མི་འགྲུབ་བོ། ། དཔེར་ན་ལ་ལ་ཆུ་ཀླུང་
གིས། ། སྟོབས་མེད་ནན་གྱིས་ཁྱེར་བ་དག ། སྐོམ་པས་ཤི་བར་གྱུར་པ་
བཞིན། ། མ་བསྒོམས་ཆོས་ཀྱང་དེ་བཞིན་ནོ། ། ཞེས་པ་དང། ཡང་
གསུངས་པ། དཔེར་ན་མཚོ་ཆེན་མཉན་པ་ཞིག ། སྐྱེ་བོ་ཐམས་ཅད་སྒྲོལ་
བྱེད་ཀྱང༌། ། བདག་ནི་དེ་ནང་འཆི་འགྱུར་བ། ། མ་བསྒོམས་ཆོས་ཀྱང་དེ་

བཞིན་ནོ། ། ཞེས་བྱ་བ་ལ་སོགས་པས་བསྒོམ་པས་བྱང་བར་མི་བྱེད་པའི་སྐྱོན་
རབ་ཏུ་བསྟན་ཏེ། རྒྱས་པར་དེ་ཉིད་ལས་ཤེས་པར་བྱའོ། ། དེ་བས་ན་ཇི་
ཙམ་གྱིས་སེམས་མཉམ་པར་འཇོག་པར་ནུས་པ་དེ་ཙམ་གྱིས་གདམས་ངག་ཁོ་
ནས་ཚིམ་པར་བྱས་ལ་སེམས་ཀྱི་ངང་ཚུལ་འཕྲལ་དུ་བྱུང་བ་ཡང་བླ་མ་ལ་ཞུས་
ཤིང་སྒོམ་པར་བྱའོ། ། ཚད་མ་རྣམ་པ་བདུན་དང་། བརྡ་སྤྲོད་པ་རྣམ་པ་
བཞི་དང༌། ཆོས་མངོན་པ་རྣམ་པ་བདུན་དང༌། རྣལ་འབྱོར་སྤྱོད་པའི་ས་ལ་
སོགས་པའི་མཚན་མས་ཡིད་མི་གདུང་སྟེ། ། ཇི་སྐད་དུ་དོན་དམ་པའི་རིགས་པ་
ལས། གང་ཞིག་བླ་མའི་མན་ངག་བདུད་རྩིའི་ཆུ། གདུང་སེལ་བསིལ་ལྡན་
ངོམས་པར་མི་འཐུང་བ།
། དེ་ནི་བསྟན་བཅོས་དོན་མང་མྱ་ངམ་གྱི། ། ཐང་
ལ་སྐོམ་པས་གདུངས་ཏེ་ཤི་བར་ཟད། ། ཅེས་བཤད་དེ། བསྐལ་བ་དཔག་ཏུ་
མེད་པ་ངལ་བ་བྱས་ཀྱང༌། ཐ་སྙད་ཉེ་བར་སྦྱང་བ་དག་ནི་མི་བཟད་ཀྱི།
ཚེ་
ཡོངས་སུ་གཏུགས་པ་ཁོ་ནར་ཟད་དོ། ། དེ་བས་ན་བདེ་མཆོག་ཕྱི་མ་ལས་
ཀྱང༌། ། རྣལ་འབྱོར་པ་ནི་ཕྱི་རོལ་འཁོར། ། དེ་ཡི་ཁམས་རྣམས་ཟད་པར་
འགྱུར། ། དེ་བས་ཕྱི་རོལ་ཀུན་སྤངས་ཏེ། ། རྣལ་འབྱོར་རོལ་པས་གནས་པར་
བྱ། ། ཞེས་སོ། ། དེ་བཞིན་དུ་དོན་དམ་པའི་རིགས་པ་ལས་ཀྱང༌། ། ཡུད་
རྣམས་བགྲོད་ཅིང་གདུང་བས་ཉེས་བྱས་ཀྱང་། ། ལྷན་ཅིག་སྐྱེས་པའི་ཆ་ཙམ་
ཡང་མི་འཕྲད། ཅེས་བཤད་དོ། ། ཕུང་པོ་དང་ཁམས་དང་སྐྱེ་མཆེད་ལ་
མཁས་པར་ཡང་རྣལ་འབྱོར་གྱི་མཐུས་དུས་གཅིག་ཉིད་ལ་འགྱུར་གྱི། ། དེ་དག་
རིམ་པར་བསླབས་པ་ལས་ནི་མ་ཡིན་ཏེ། ཇི་སྐད་དུ་འཕགས་པ་རྡོ་རྗེ་གཙུག་
ཏོར་ལས། དེ་ལས་ཤེས་པ་སྐྱེ་བར་འགྱུར། ། མ་ཐོས་པ་ཡང་ཤེས་པར་
འགྱུར། ། ཞེས་གསུངས་ལ། འཕགས་པ་དཔུང་བཟངས་ཀྱིས་ཞུས་པ་ལས་
ཀྱང༌། ཚིགས་ནི་གཟུང་བར་འོས་ཤིང་ཡིད་གཞུངས་ལ། ། སྙན་ངག་དང་ནི་
བྲི་བ་རྣམས་ལ་མཁས། ། ཞེས་གསུངས་སོ། ། འདི་དག་ཀྱང་རྣལ་འབྱོར་གྱི་

མཐུ་ལས་བྱུང་བ་ཡིན་གྱི། རིམ་གྱིས་བསླབས་པའི་གནས་སྐབས་ལས་ནི་མ་
ཡིན་ནོ། ། ཆོས་མངོན་པ་ལས་ཀྱང་ཟད་པ་ཤེས་ལ་ཟག་བཅས་ཀྱང་། ཞེས་
བསྟན་ཏོ། ། རྙེད་པ་དང་བཀུར་སྟི་འདོད་པའི་གདུང་བ་ནི་ཡིད་འབྱུང་བའི་
ཡན་ལག་ལས་ཤེས་པར་བྱའོ། ། འདི་ནི་གདུང་བ་གཅད་པའི་ཡན་ལག་གོ །
རྣམ་པ་ཐམས་ཅད་དུ་འཁོར་བ་ལ་ཡིད་མ་བྱུང་བར་སྒོམ་པས་བྱང་བར་བྱེད་
ནུས་པ་མ་ཡིན་པས་དེ་ལ་ཡིད་བྱུང་བར་བྱ་སྟེ། ཇི་སྐད་དུ་བྱང་ཆུབ་སེམས་
དཔའི་སྤྱོད་པ་ལ་འཇུག་པ་ལས་བཤད་པ། ཐོག་མར་ཞི་གནས་བཙལ་བྱ་དེ་
ཡང་ནི། ། འཇིག་རྟེན་ཆགས་པ་མེད་ལ་མངོན་དགས་འགྲུབ། །
ཅེས་
གསུངས་ཏེ། འདིར་གཉེན་ལ་མངོན་པར་དགའ་ཞིང༌ དགྲ་ལ་སྡང་བས་
ཆགས་པ་དང༌། ནད་མེད་པ་དང་ལང་ཚོ་ལ་སོགས་པ་ལ་ཆགས་པ་དང་།
རང་བཞིན་གྱིས་སྲིད་པ་ལ་ཆགས་པ་དང་། རྙེད་པ་དང་བཀུར་སྟེ་དང་།
གྲགས་པ་དང་སྒྲ་དང་ཚིགས་སུ་བཅད་པ་ལ་ཆགས་པ་རྣམས་རྣམ་པར་སྤང་བར་
བྱ་སྟེ། ཇི་སྐད་དུ་འཕགས་པ་དཔུང་བཟངས་ཀྱིས་ཞུས་པ་ལས་གསུངས་པ།
རེ་ཞིག་གཅིག་ན་དག་ཡང་མཛའ་བོར་འགྱུར། ། མཛའ་བོ་ཡང་ནི་དགྲར་ཡང་
འགྱུར་བ་ཉིད། ། དེ་བཞིན་ཁ་ཅིག་ཀྱང་ནི་བར་མར་འགྱུར། ། བར་མ་དེ་
ཉིད་ཀྱང་ནི་དགྲ་བོར་འགྱུར། ། དེ་བཞིན་མཛའ་བཤེས་འགྱུར་བར་རིག་ནས་
ནི། ། བློ་གྲོས་ལྡན་པས་ནམ་ཡང་ཆགས་མི་བྱ། །གཉེན་ལ་དགའ་བའི་སེམས་
ཀྱིས་རྣམ་རྟོག་དག ། བཟློག་ནས་དགེ་ལ་ཅི་བདེར་བཞག་པར་བྱ། ། ཞེས་
སོ། ། འཕགས་པ་ནཱ་ག་རྫུ་ནས་ཀྱང་། ། ཕ་ནི་བུ་ཉིད་མ་ནི་ཆུང་མ་ཉིད། །
སྐྱེ་བོ་དགྲར་གྱུར་པ་དག་བཤེས་ཉིད་དང༌། ། བཟློག་པ་ཉིད་དུ་མཆི་བས་དེ་
སླད་དུ། ། འཁོར་བ་དག་ལ་ངེས་པ་འགའ་མ་མཆིས། ། ཞེས་བཤད་དོ། །
དེ་བས་ན་གཉེན་དང་དགྲ་ལ་ཆགས་པ་ཡོངས་སུ་སྤང་ངོ༌། ། དེ་བཞིན་དུ།
ནད་མེད་མི་རྟག་ལང་ཚོ་རྟག་མ་ཡིན། ། ཚེ་རིང་མི་རྟག་འབྱོར་པ་རྟག་མ་

ཡིན། ། ཞེས་གསུངས་པས་དེ་དག་ལ་ཡང་ཆགས་པ་ཡོངས་སུ་སྤང་ངོ༌། །
རྙེད་པ་དང་བཀུར་སྟི་དང་གྲགས་པ་དང་སྒྲ་དང་ཚིགས་སུ་བཅད་པ་ལ་ཆགས་
པ་ཡང་སྤང་སྟེ། ཇི་སྐད་དུ་བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས་
གསུངས་པ། བདག་ནི་རྙེད་མང་བཀུར་སྟི་བྱས། ། བདག་ལ་མང་པོ་དགའ་
འོ་ཞེས། །འདི་འདྲའི་བསྙེམས་པ་འཆད་གྱུར་ན། ། འཆི་བའི་འོག་ཏུ་
འཇིགས་པ་སྟེ། ། ཞེས་པ་དང་། ཡང་དེ་ཉིད་ལས། རྙེད་པ་དག་ནི་མང་
བྱུང་ཞིང་། ། གྲགས་དང་སྙན་པ་བྱུང་གྱུར་ཀྱང་། ། རྙེད་དང་གྲགས་པའི་
ཚོགས་བཅས་ཏེ། ། གང་དུ་འདོད་པའི་གཏོལ་མེད་དོ། ། བདག་ལ་སྨོད་པ་
གཞན་ཡོད་ན། ། བསྟོད་པས་བདག་དགར་ཅི་ཞིག་ཡོང་། ། བདག་ལ་བསྟོད་
པ་གཞན་ཡོད་ན། ། སྨོད་པས་མི་དགར་ཅི་ཞིག་ཡོད། ། ཅེས་བཤད་ལ།
ཡང་དེ་ཉིད་ལས། སེམས་ཅན་རྙེད་པ་མེད་ལ་སྨོད། ། རྙེད་པ་ཅན་ལ་མི་
སྙན་སྨྲ། ། རང་བཞིན་འགྲོགས་དཀའ་དེ་དག་གིས། ། དགའ་བ་ཇི་ལྟར་སྐྱེ་
བར་འགྱུར། ། ཞེས་བཤད་དོ། ། གཞན་ཡང་འཕགས་པ་ལྷག་པའི་བསམ་པ་
བསྐུལ་བའི་མདོ་ལས་རྙེད་པ་དང་བཀུར་སྟིའི་ཉེས་པ་རབ་ཏུ་མང་པོ་བསྟན་པས་
དེ་ལས་ཤེས་པར་བྱའོ། ། འདིའི་སློབ་མ་དང་ཡང་སློབ་ལ་སོགས་པ་ལ་ཆགས་
པ་ནི་སྙིང་རྗེའི་བདག་ཉིད་མ་ཡིན་ནམ། ། ཇི་ལྟར་དེ་སྤང་བར་རིགས་ཤེ་ན།
མ་ཡིན་ཏེ། གནས་སྐབས་མ་ཡིན་པའི་སྙིང་རྗེ་སྨད་པ་སྟེ། ། མངོན་པར་ཤེས་
པ་མ་(མེད་)པར་སློབ་མ་ཡོངས་སུ་སྨིན་པར་མི་ནུས་ཀྱི་རང་འཆིང་བར་ཟད་
དོ། ། ཇི་སྐད་དུ། བྱང་ཆུབ་སེམས་དཔའི་སྤྱོད་པ་ལ་འཇུག་པ་དེ་ཉིད་ལས་
བཤད་པ། སེམས་ཅན་མོས་པ་སྣ་ཚོགས་པས། རྒྱལ་བས་ཀྱང་ནི་མི་མགུ་ན།
བདག་འདྲ་ངན་པས་སྨོས་ཅི་དགོས། ། དེ་བས་འཇིག་རྟེན་བསམ་པ་
བཏང༌། ། ཞེས་སོ། ། ཡང་དེ་ཉིད་ལས། སེམས་ཅན་རྣམས་ལ་ཆགས་བྱས་
ན། ། ཡང་དག་ཉིད་ལ་ཀུན་ནས་བསྒྲིབ། ། སྐྱོ་བའི་སེམས་ཀྱང་འཇིག་པར་

བྱེད། །ཐ་མར་མྱ་ངན་གདུང་བར་འགྱུར། ། དེ་ལ་སེམས་པ་འགའ་ཞིག་
གིས། ། ཚེ་འདི་དོན་མེད་འདའ་བར་འགྱུར། ། རྟག་པ་མེད་པའི་ཡེ་ཤེས་
ཀྱིས། ། རྟག་པའི་ཆོས་ཀྱང་འཇོག་པར་འགྱུར། ། ཞེས་བཤད་དོ། ། དེ་བས་
ན་སློབ་མ་ལ་སོགས་པ་རིག་པའི་འབྲས་བུས་འབྲེལ་པ་དང་། འཇིག་རྟེན་པའི་
ཐ་སྙད་ཀྱིས་འབྲེལ་བ་གཉིས་ཀ་ལ་སྙིང་བརྩེ་བ་ཁོ་ནས་མ་ཆགས་པར་དབེན་
པར་གནས་པར་བྱའོ། ། སྲིད་པ་ལ་རང་བཞིན་གྱིས་ཆགས་པ་ཡང་སྤང་བར་བྱ་
སྟེ། ། ཇི་སྐད་དུ་འཕགས་པ་དཔུང་བཟངས་ཀྱིས་ཞུས་པ་ལས་གསུངས་པ།
འཇིག་རྟེན་སྟག་དང་སྦྲུལ་དང་མེ་འདྲ་བ། ། སེམས་ནས་སྤངས་ཏེ་དབེན་ལ་
དགའ་བར་བྱ། ། བུད་མེད་མཚན་ཉིད་སྐྱེས་པའི་མཚན་ཉིད་དང་། སྨན་
དང་གླང་ཆེན་རྟག་པ་སྐར་མའི་དཔྱད། ། མཚོན་ཆ་རྟག་པའམ་རྟ་དཔྱད་རང་
བཟོའམ། ། བསྟན་བཅོས་ངན་པ་སློབ་ཅིང་ཀློག་པ་སྤང་ཞེས་སོ། ། ཡང་དེ་
ཉིད་ལས། ། གླང་ཆེན་རྟ་དང་བྱ་གག་བྱ་ཁྱི་དང༌། ། གོང་མ་སྲེག་པ་ངུར་པ་
སྐྱེས་པ་དང༌། ། བུད་མེད་བུ་མོ་བྱིས་པ་ར་ལུག་སོགས། ། འཐབ་མོ་འགྱེད་པ་
བལྟ་བར་མི་བྱའོ།། ཡུལ་སའི་གཏམ་དང་རང་དབང་བརྟེན་པ་དང༌། །
དམག་དང་གྱོད་དང་ན་ཆུང་གཏམ་དག་དང༌། ། སྒྲུང་དང་ལྡེའུ་དང་སྔོན་གྱི་
ལོ་རྒྱུས་གཏམ། ། འདོད་ཆགས་གཏམ་དང་སྨད་འཚོང་གཏམ་མི་བྱ། །
སྔགས་པ་གསང་སྔགས་བཟླས་ལ་བརྩོན་པ་དང༌། ། དབྱར་ཟླ་གསུམ་ནི་གཅིག་
པུར་གནས་པར་བྱ། ། ཞེས་འབྱུང་ངོ༌། ། ཡང་དེ་ཉིད་ལས། ལས་ཀྱི་དབང་
གྱུར་བདག་པོ་མེད་པ་དང་། ། མགོན་མེད་རྟེན་མེད་ཚེ་རབས་གཅིག་ནས་
གཅིག ། ལུས་ཀྱི་ཁ་བརྒྱུད་རྗེས་སུ་རབ་འགྲོ་བ། ། དེ་ཡི་རྗེས་སུ་དགེ་དང་མི་
དགེ་འབྲང་། ། འཚོ་དང་མཛའ་བཤེས་དང་ནི་རྣམ་པར་བྲལ། ། མི་སྡུག་པ་
དང་ཕྲད་ཅིང་འདོད་པས་གདུངས། ། ངན་པ་སྐྱེ་རྒ་ན་འཆིའི་སྡུག་བསྔལ་
ཅན། ། ཡུལ་རྣམས་ཀུན་ཏུ་སོང་ནའང་མེད་པ་མིན། ། ཤ་སྦྲང་ཚ་གྲང་བཀྲེས་

དང་ངལ་ལ་སོགས། ། གང་དུ་སོང་ཡང་སྡུག་བསྔལ་ཉིད་ཡིན་པས། ། ཡུལ་ལ་
མངོན་དགའི་སེམས་ནི་བྱུང་བ་ན། ། རྣམ་རྟོག་དེ་དག་རྣམས་ཀྱིས་བཟློག་པར་
བྱ། ། འདོད་ཆགས་ཤས་ཆེ་མི་གཙང་ཤ་ཚིལ་དང༌། ། པགས་པ་ཀེང་རུས་
བལྟ་བས་རྣམ་པར་བཟློག ། བྱམས་དང་སྙིང་རྗེའི་ཆུས་གདབ་ཞེ་སྡང་ལ། །།
གཏི་མུག་ལ་ནི་རྟེན་འབྲེལ་ལམ་གྱིས་སོ། ། ཞེས་གསུངས་སོ། ། འཕགས་པ་ནཱ་
གཱ་རྫུ་ནས་ཀྱང་འཇིག་རྟེན་གྱི་ཉེས་པ་དུ་མ་བསྟན་ནས། ། དེ་ལྟར་འདི་ཀུན་མི་
རྟག་བདག་མེད་དེ། ། སྐྱབས་མེད་མགོན་མེད་གནས་མེད་དེ་སླད་དུ། །
འཁོར་བ་ཆུ་ཤིང་སྙིང་པོ་མེད་པ་ལ། ། མི་མཆོག་ཁྱོད་ཀྱི་ཐུགས་ནི་དབྱུང་བར་
མཛོད། ། ཅེས་བཤད་དོ། ། གཞན་ཡང་བྱང་ཆུབ་སེམས་དཔའི་སྤྱོད་པ་ལ་
འཇུག་པ་དང་། གཞོན་ནུ་མ་བདུན་ལ་གདམས་པ་དང༌། ། བཤེས་པའི་སྤྲིང་
ཡིག་དང་། ། སློབ་མ་ལ་སྤྲིང་བ་ལ་སོགས་པའི་གཞུང་ལ་བརྟེན་ཏེ། ། སྲིད་པ་
ལ་རང་བཞིན་གྱི་ཆགས་པ་སྤང་བར་བྱའོ། ། འདི་ནི་ཡིད་འབྱུང་བར་བྱ་བའི་
ཡན་ལག་གོ ། དེ་ལྟར་མི་མཐུན་པའི་ཕྱོགས་སྤངས་ནས་ཏིང་ངེ་འཛིན་གྱི་ཡོན་
ཏན་དྲན་པར་བྱ་སྟེ། དེ་ལ་འདིར་ཡོན་ཏན་ནི་གཉིས་ཏེ། མཐོང་བའི་ཆོས་
ཉམས་སུ་མྱོང་བར་འགྱུར་བ་དང༌། དེ་ལས་གཞན་པའོ། ། ཇི་ལྟར་ཞེ་ན།
ལུས་བདེ་བར་གནས་པ་དང༌། ངག་བདེ་བར་གནས་པ་དང་། 1སེམས་བདེ་
བར་གནས་པ་དང་། ཆོས་སྐྱོང་བ་རྣམས་དགའ་བ་དང༌། དེའི་མིའི་ལུས་
ཐོབ་པ་དོན་ཡོད་པ་དང་། ། སྟོན་པ་དང་ཕ་མ་དང་བླ་མའི་དྲིན་བསབ་པ་དང༌།
མི་མ་ཡིན་པས་མི་ཚུགས་དང་། ནད་ཉུང་བར་འགྱུར་བ་དང༌། ཚེ་རིང་བར་
འགྱུར་བ་དང༌། འཆི་བའི་དུས་སུ་འགྱོད་པ་མེད་པ་དང་། མཁས་པ་རྣམས་
ཀྱིས་བསྔགས་པ་དང༌། བཟའ་བ་དང་བཏུང་བ་དང་གནས་མལ་དང་ནད་ཀྱི་
རྐྱེན་རྩི་དང་གོས་རྣམས་བདེ་བླག་ཏུ་རྙེད་པ་དང༌། ཉོན་མོངས་པ་དང་ལས་
ལ་གནོད་པར་བྱེད་པ་སྟེ། འདི་དག་ནི་དང་པོའི་ཡོན་ཏན་ཡིན་ནོ། ། གང

དུ་འདོད་པའི་སངས་རྒྱས་ཀྱི་ཞིང་དུ་སྐྱེ་བ་དང༌། – ངན་སོང་གསུམ་སྤངས་པ་
དང༌། མི་ཁོམ་པ་ལྷག་མ་སྤངས་པ་དང༌། །བུད་མེད་དུ་ནི་སྐྱེ་བ་དང༌།
དབང་པོ་རྣོ་བ་དང་། དཀོན་མཆོག་གསུམ་དང་འབྲལ་བར་མི་འགྱུར་བ་དང་།
དེར་ཡང་ཏིང་ངེ་འཛིན་ལ་དགའ་བ་དང༌། མངོན་པར་རྫོགས་པར་བྱང་ཆུབ་
པར་འགྱུར་བ་སྟེ། འདི་ནི་ཡོན་ཏན་གཉིས་པའོ། ། ཤིན་ཏུ་སྦྱངས་པས་ནི་ཚེ་
བྱིན་གྱིས་བརླབས་པ་དང༌། ལྷའི་གནས་སུ་ཚེ་འདི་ཉིད་ལ་བགྲོད་པ་ཞེས་
བྱའོ། ། དོན་འདི་ཉིད་ལ་བསམས་ཏེ་བཙུན་པ་ཟླ་བས་རང་གི་སློབ་མའི་ཕྱིར།
ཟླ་བའི་དཀྱིལ་འཁོར་གསལ་བས་ཉེ་བར་བརྒྱུན་བྱས་ཤིང་། རྐེད་ཅིང་ཆར་
ཆེན་སྤྲིན་གྱིས་འཁྲིགས་པས་འཁྱུད་གྱུར་པའི། ། རི་རྩེ་ནགས་ཀྱི་མཐོངས་དེར་
ཆགས་པ་མེད་པར་ནི། ། རླུང་ལྟར་གཡོ་བའི་རང་བཞིན་ཚེ་གཏུགས་སྐས་པ་
ཆེ། ། ནགས་མཐོང་རི་དྭགས་རྒྱུ་བའི་ཚོགས་ཀྱིས་བསྟེན་བྱས་པ། ཀུན་
གནས་བཟང་པོ་དེ་ན་སྐྱིད་པ་གང་ཡིན་པ། ། དེ་ཅི་དགའ་བའི་ནགས་ཚལ་ལྷ་
མོའི་ཉམ་ཕག་ཏུ། ། ཐལ་གྱིས་ཕེབས་པའི་རྡོ་ལེབ་ཅན་ནའང་ཡོད་འགྱུར་
རམ། ། ནགས་ཀླུང་ཆུ་གཙང་ངོགས་བདེ་དབེན་པར་སྐྱིད་པ་གང༌། ། དེ་ཅི་ལྷ་
ཡི་བུ་མོ་དྲི་ཞིམ་བྱུགས་པ་ཡི། ། ལན་བུའི་རྒྱུན་དུ་ཐོགས་པ་རྒྱུན་ལྡན་མེ་ཏོག་
ཚོགས། ། མཛེས་པས་ཟིལ་གནོན་ལྷ་ཡི་ཆུ་ལའང་ཡོད་འགྱུར་རམ། ། རི་སུལ་
ཡངས་པ་སྐྱེ་བོ་ལང་ལོང་མེད་པ་རབ་བདེ་བ། ། ཉེར་སྤྱོད་རྒྱ་ཆེན་འཁོར་ཡུག་
ནགས་ཚལ་སྔོ་འཁུངས་ཕྲེང་བས་སྦྲངས། ། ཆུ་ངོགས་སྙན་པ་ཕུ་ཆུའི་རྒྱུན་སྒྲ་རྔ་
ལྟར་སྙན་པ་ཡིས། ། བདག་ཅག་ཉོན་མོངས་ཅན་གྱི་ཡུལ་མིན་འགྲོན་ལ་སྒྲོགས་
པ་བཞིན། ཞེས་བསྟན་ལ། སློབ་དཔོན་ཞི་བའི་ལྷས་ཀྱང༌། ནགས་ན་རི་
དྭགས་བྱ་རྣམས་དང༌། ། ཤིང་རྣམས་མི་སྙན་རྗོད་མི་བྱེད། ། འགྲོགས་ན་བདེ་
བ་དེ་དག་དང་། ། ནམ་ཞིག་ལྷན་ཅིག་བདག་གནས་འགྱུར། ། ཕུག་གམ་ལྷ་
ཁང་སྟོང་པའམ། ། ལྗོན་ཤིང་དྲུང་དུ་གནས་བཅས་ཏེ། ། ནམ་ཞིག་རྒྱབ་ཏུ་མི་

ལྟ་ཞིང༌། ། ཆགས་པ་མེད་པར་འགྱུར་ཞིག་གུ་། ས་ཕྱོགས་བདག་གིར་
གཟུང་མེད་པ། ། རང་བཞིན་གྱིས་ནི་ཡངས་རྣམས་སུ། ། རང་དབང་སྤྱོད་
ཅིང་ཆགས་མེད་པར། ། ནམ་ཞིག་བདག་ནི་གནས་པར་འགྱུར། ། ལྷུང་
བཟེད་ལ་སོགས་ཉི་ཚེ་དང་། ། ཀུན་ལ་མི་མཁོའི་གོས་འཆང་ཞིང༌། ། ལུས་
འདི་སྦ་བ་མ་བྱས་ཀྱང་། ། འཇིགས་མེད་གནས་པར་ནམ་ཞིག་འགྱུར། ། དུར་
ཁྲོད་སོང་ནས་གཞན་དག་གི ། རུས་གོང་དག་དང་བདག་གི་ལུས། ། འཇིག་
པའི་ཆོས་ཅན་དག་ཏུ་ནི། ། ནམ་ཞིག་མགོ་སྙོམས་བྱེད་པར་འགྱུར། ། ཞེས་
བཤད་དོ། ། དེ་བཞིན་དུ་འཕགས་པ་ཟླ་བ་སྒྲོན་མ་ལ་སོགས་པའི་མདོ་རྣམས་
ལས་ཏིང་ངེ་འཛིན་གྱི་ཕན་ཡོན་རྒྱ་ཆེར་ཤེས་པར་བྱའོ། ། འདི་ནི་ཡོན་ཏན་
རྗེས་སུ་དྲན་པས་སྤྲོ་བའི་ཡན་ལག་གོ ། དེ་ལྟར་ཡོན་ཏན་མཐོང་ནས་སྤྲོ་བར་
གྱུར་པ་དེས་གཉེན་པོ་ཡིད་ལ་བྱ་བས་རབ་ཏུ་སྤྲོ་བར་བྱ་སྟེ། ། ཇི་སྐད་དུ།
བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས། དེ་ལྟར་བཟོད་པས་བརྩོན་
འགྲུས་བརྩམ། ། འདི་ལྟར་བརྩོན་ལ་བྱང་ཆུབ་གནས། ། རླུང་མེད་གཡོ་བ་
མེད་པ་བཞིན། ། བསོད་ནམས་བརྩོན་འགྲུས་མེད་མི་འབྱུང་། ། ཞེས་བསྟན་
པ་ལྟ་བུའོ། ། འདི་ལྟར་བདག་གིས་རབ་ཏུ་བརྩོན་པས་འདོད་པའི་དོན་མ་
བསྒྲུབས་ན་ཚེ་འདི་ནི་རབ་ཏུ་གཡོ་བ་ཡིན་པས་ཡིད་བརྟན་པར་བྱ་བའམ།
རིང་དུ་གནས་པར་བྱ་བའི་ནུས་པ་མེད་པས་སྐད་ཅིག་ཙམ་ཡང་གཡེལ་བར་མི་
བྱའོ་སྙམ་དུ་ཡིད་ལ་བྱ་སྟེ། དོན་འདི་ཉིད་ཐུགས་ལ་བཞག་ནས་འཕགས་པ་ནཱ་
གཱ་རྫུ་ནའི་ཞལ་སྔ་ནས། ཚེ་འདི་གནོད་མང་རླུང་གིས་བཏབ་པ་ཡི། ། ཆུ་ཡི་
ཆུ་བུར་བས་ཀྱང་མི་རྟག་ན། ། དབུགས་འབྱུང་དབུགས་རྔུབ་གཉིད་ཀྱིས་ལོག་
པ་ལས། ། སང་ཁོམ་གང་ལགས་དེ་ནི་ངོ་མཚར་ཆེ། ། ཞེས་པ་དང་། ཡང་
མགོ་འམ་གོས་ལ་བློ་བུར་མེ་ཤོར་ན། ། དེ་དག་ཕྱིར་བཟློག་བགྱི་བ་བཏང་ནས་
ཀྱང་། ། ཡང་སྲིད་པས་བགྱིའི་སླད་དུ་འབད་འཚལ་ཏེ། ། འདི་བས་ཆེ་མཆོག་

དགོས་པ་གཞན་མ་མཆིས། ། ཞེས་རྒྱལ་པོ་མཐར་འགྲོ་ཞོན་གྱི་ཕྱིར་གདམས་པ་
བྱས་སོ། ། བཙུན་པ་ཟླ་བས་ཀྱང་རང་གི་སློབ་མ་ལ་འདི་སྐད་དུ། མི་ཡི་
དངོས་པོ་ཤིན་ཏུ་རྙེད་དཀའ་རྙེད་གྱུར་ནས། ། དོན་དུ་བརྣག་པ་གང་ཡིན་དེ་
ཉིད་བརྟུན་ཏེ་བསྒྲུབ། ། མར་མེ་མེ་ལྕེ་ཤུགས་དྲག་རླུང་གིས་བསྐྱོད་པ་ལྟའི། །
ཚེ་ནི་སྐད་ཅིག་གནས་པའི་གདེང་ཡང་ཡོད་མ་ཡིན། ། འདི་ནི་སང་བྱ་འདི་ནི་
ཐང་ཅིག་འོག་ཏུ་བྱ། །འདི་ནི་དེའུ་རེ་བྱ་ཞེས་སྐྱེ་བོ་སེམས་པ་ན། ། གཤིན་རྗེ་
བེ་བཙན་ལག་ཐོགས་ཟུར་གྱིས་བལྟ་བ་ཡི། ། མིག་རྩ་དམར་ཁྲོས་མ་རངས་གད་
མོས་ར་སྙམ་འདེབས། ། སོ་ག་མེ་ཏོག་རྒྱས་པའི་དུས་འདི་འབྱུང་བར་
འགྱུར། ། ཟླ་བས་གསལ་བས་མཚོན་པའི་དུས་འདི་འབྱུང་ཞེས། ། སྐྱེ་བོ་
ཐམས་ཅད་དགའ་འགྱུར་བདག་གི་ཚེ་འདི་ནི། ། ཟད་པར་འགྱུར་ཞེས་ཤིན་ཏུ་
མི་དགའ་འགྱུར་བ་མེད། ། ཅེས་གདམས་སོ། ། སློབ་དཔོན་ཞི་བ་ལྷའི་ཞལ་སྔ་
ནས་ཀྱང་། ། ཡིད་བརྟན་མི་རུང་འཆི་བདག་འདི། ། བྱས་དང་མ་བྱས་མི་
སྡོད་པས། ། ན་དང་མི་ན་ཀུན་གྱིས་ཀྱང་། ། གློ་བུར་ཚེ་ལ་ཡིད་མི་བརྟན། །
ཞེས་བཤད་དོ། ། དེ་བཞིན་དུ་དཔལ་ངག་གི་དབང་ཕྱུག་གྲགས་པའི་ཞལ་སྔ་
ནས་ཀྱང་། །འདི་བྱ་ནང་པར་སླར་ཡང་འདི་བྱ་དེ་ནས་གཞན་ཡང་འདི་བྱ་
ཞེས། ། སྲིད་པ་གཡོ་བའི་རང་བཞིན་མ་ཤེས་དོན་མེད་ཡིད་བརྟན་འཚོལ་བྱེད་
པའི། ། སྐྱེ་དགུ་འཆི་བདག་ཁར་ནི་ཆུ་སྲིན་ཁ་རུ་གྲུ་ནི་ཞུགས་པ་ལྟར། །བྱ་བ་
མཐར་མ་ཕྱིན་པར་ཡུལ་གྱི་ཆུ་ཡི་དབའ་ཀློང་ནང་དུ་ལྷུང་། ། ཞེས་བཤད་
དོ། ། དེ་བཞིན་དུ་སློབ་དཔོན་ས་ཧ་རའི་ཞལ་སྔ་ནས་ཀྱང་། ། དེ་རིང་དེ་
བཞིན་དུ་ནི་སང་སྙམ་པའི། ། སྐྱེས་བུ་ནོར་རྣམས་ཕུན་སུམ་ཚོགས་འདོད་
པའི། ། སྙིམ་པ་ཆུ་ཡིས་བཀང་བ་འཛག་པ་བཞིན། ། མི་མངོན་འདྲའི་ཀྭ་ཡེ་
བཞིན་བཟངས་རྣམས། ། ཞེས་བསྟན་པས་འདི་ནི་གཉེན་པོ་ཡིད་ལ་བྱ་བས་
བརྩོན་པར་བྱ་བའི་ཡན་ལག་གོ། དེ་ལྟར་རབ་ཏུ་བརྩོན་པ་དེས་ཡན་ལག་

གཉིས་ཟུང་དུ་འབྲེལ་བར་བྱ་སྟེ། འདི་ལྟར་ཞི་གནས་དང༌། ལྷག་མཐོང་
དང༌། ། ཐབས་དང་། ། ཤེས་རབ་བོ། ། དེ་ཅིའི་ཕྱིར་ཞེ་ན། ཞི་གནས་ཀྱི་
བརྟན་པོ་ཉིད་དུ་མ་བྱས་པའི་ལྷག་མཐོང་ནི་བརྟན་པར་མི་གནས་ཏེ་མར་མེ་ལ་
རླུང་བཞིན་ནོ། ། ལྷག་མཐོང་དང་བྲལ་
། ལྷག་མཐོང་དང་བྲལ་བའི་ཞི་གནས་ཀྱི་ས་ནི་སྒྲིབ་པའི་དྲ་བ་
རྣམས་མ་ལུས་པར་བྱང་བར་མི་ནུས་ཏེ། ཇི་ལྟར་གཟུགས་དང་གཟུགས་མེད་
པ་ལ་སོགས་པའི་ཞི་གནས་སླར་འཁོར་བ་ལྟ་བུའི་དེ་བས་ན་བྱང་ཆུབ་སེམས་
དཔའི་སྤྱོད་པ་ལ་འཇུག་པ་ལས། །ཞི་གནས་རབ་ཏུ་ལྡན་པའི་ལྷག་མཐོང་
གིས། ། ཉོན་མོངས་རྣམ་པར་འཇོམས་པར་ཤེས་བྱས་ནས། ། ཐོག་མར་ཞི་
གནས་བཙལ་བྱ་དེ་ཡང་ནི། ། འཇིག་རྟེན་ཆགས་པ་མེད་ལ་མངོན་དགས་
འགྲུབ། ། ཅེས་བཤད་དོ། ། དེ་བཞིན་དུ་ཐབས་དང༌། ཤེས་རབ་ཀྱང་སྟེ།
ཇི་ལྟར་ཞེ་ན། སྐུ་རྣམ་པ་གཉིས་འགྲུབ་པར་བྱ་བ་ཡིན་པ་དང༌། ། སྒྲིབ་པ་
གཉིས་སྤང་བར་བྱ་བ་ཡིན་པའི་ཕྱིར་རོ། ། དེ་བས་ན་འཕགས་པ་དྲི་མ་མེད་
པར་གྲགས་པས་བསྟན་པ་དང་། འཕགས་པ་ག་ཡ་གོ་རིའི་མདོ་ལས།
ཐབས་དང་བྲལ་བའི་ཤེས་རབ་ནི་འཆིང་བའོ། ། ཤེས་རབ་དང་བྲལ་བའི་
ཐབས་ཀྱང་འཆིང་བའོ། ། ཞེས་གསུངས་སོ། ། དེ་བཞིན་དུ་འཕགས་པ་སྡོང་
པོ་བཀོད་པ་ལས། སྨོན་ལམ་མངོན་པར་མི་འགྲུབ་པའི་རི་ཆོས་ཀྱི་ཡེ་ཤེས་ཁོང་
དུ་ཆུད་པ་ནི་མངོན་པར་མི་འགྲུབ་པའི་བདུད་དོ་ཞེས་བདུད་བཅུ་ལས་གཅིག་ཏུ་
གསུངས་སོ། ། ཅིའི་ཕྱིར་སྟོང་པ་ཉིད་ཁོ་ནས་དེ་དག་མི་འགྲུབ་ཅེ་ན།
ཡིན་ཏེ། འབྲས་བུས་ནི་རྒྱུའི་རྗེས་སུ་འབྲང་བའི་ཕྱིར་རོ། ། དེ་བས་ན་
འཕགས་པ་སྡོང་པོ་བཀོད་པ་ལས་གསུངས་པ། ། སྨྲ་བའི་མཆོག་ནི་གང་ཡང་
རུང༌། ། ཆོས་གཅིག་གིས་ནི་བྱུང་བ་མེད། ། གང༌ ཡང་བྱུང་བ་ཡོད་མ་
ཡིན། ། འབྱུང་བར་འགྱུར་བ་དེ་བཞིན་མེད་ཅེའོ། ། དེ་བཞིན་དུ་འཕགས་པ་
རྡོ་རྗེའི་དྲ་བ་ལས་ཀྱང་། གལ་ཏེ་སྟོང་པ་ཐབས་ཡིན་ན། ། དེ་ཚེ་སངས་རྒྱས་

ཉིད་མི་འགྱུར། ། རྒྱུ་ལས་འབྲས་བུ་གཞན་མེད་ཕྱིར། ། ཐབས་ནི་སྟོང་པ་ཉིད་
མ་ཡིན་ཞེས་གསུངས་སོ། ། འོ་ན་ཅིའི་ཕྱིར་ལུང་ལས་སྟོང་པ་ཉིད་འབའ་ཞིག་
བསྒོམས་པས་ཆོག་པར་གསུངས་ཤེ་ན། འདི་ནི་བདག་ཏུ་ལྟ་བ་ལ་སོགས་པ་
ཉིད་དང་འགལ་བར་འཇུག་པ་དེ་དག་གི་ཕྱིར་སྟོང་པ་ཉིད་ཀྱི་ཆེ་བ་བསྟན་པ་སྟེ།
དེ་ལྟར་ཡང་འཕགས་པ་རྡོ་རྗེའི་དྲ་བ་དེ་ཉིད་ལས། ལྟ་བ་རྣམས་ལས་ལོག་
རྣམས་དང་། ། བདག་ཏུ་ལྟ་བ་ཚོལ་རྣམས་ཀྱི། ། བདག་ཏུ་འཛིན་པ་བཟློག་
པའི་ཕྱིར། ། རྒྱལ་བ་རྣམས་ཀྱིས་སྟོང་པ་བསྟན། ། དེ་ཕྱིར་དཀྱིལ་འཁོར་
འཁོར་ལོ་ཞེས། །ཐབས་བདེ་བ་ཡི་སྡོམ་པ་སྟེ། ། སངས་རྒྱས་ང་རྒྱལ་རྣལ་
འབྱོར་གྱིས། ། སངས་རྒྱས་ཉིད་ཡུན་མི་རིང་འགྱུར། ། ཞེས་སྟོང་པ་ཉིད་
འབའ་ཞིག་མི་བསྟེན་གྱི། ། ལྷའི་སྐུ་བསྒོམ་པར་བྱའོ་ཞེས་གསུངས་སོ། ། དེ་
བས་ན་རྫོགས་པར་བྱང་ཆུབ་པར་བྱ་བ་ལ་ནི་སྟོང་པ་ཉིད་སྙིང་རྗེའི་སྙིང་པོ་ཅན་
བསྒོམ་གྱི་སྟོང་པ་ཉིད་འབའ་ཞིག་མ་ཡིན་ནོ། ། ལུང་དག་ནི་དགོངས་པ་དང་
ལྡན་པ་སྟེ། ཇི་ལྟར་མཎྜལ་ཕུལ་བ་ལས་ཕ་རོལ་ཏུ་ཕྱིན་པ་དྲུག་ཐོབ་པར་
བསྟན་པ་ལྟ་བུ་སྟེ། དེ་བས་ན་ལུང་ལ་སྒྲ་ཇི་བཞིན་པར་མི་བཟུང་ངོ༌། ། འོན་
ཀྱང་སྟོང་པ་ཉིད་ལ་གོམས་པས་ཕུལ་དུ་ཕྱིན་པ་ན། དགེ་བའི་ལས་ཐམས་ཅད་
རང་གི་ངང་གིས་འབྱུང་སྟེ། དང་པོ་སེམས་ཅན་གྱི་དོན་གྱི་ཕྱིར་སྟོང་པ་ཉིད་
ལ་ཞུགས་ཞེས་པས་ན་ཉན་ཐོས་ལྟར་ཞི་བ་ཉིད་དུ་མི་འགྱུར་ཏེ། ཇི་ཙམ་དུ་
སྟོང་པ་ཉིད་བསྟན་པ་དེ་ཙམ་དུ་སེམས་ཅན་དེ་ཙམ་མ་རྟོགས་པ་རྣམས་ལ་སྙིང་
རྗེ་སྐྱེ་སྟེ། ཇི་སྐད་དུ་འཕགས་པ་ནཱ་གཱ་རྫུ་མའི་ཞལ་སྔ་ནས་བཤད་པ། དེ་
ལྟར་རྣལ་འབྱོར་པ་རྣམས་ཀྱིས། ། སྟོང་པ་ཉིད་འདི་སྒོམ་བྱས་ན། ། བློ་ནི་
གཞན་དོན་ལ་དགའ་བར། ། འགྱུར་བ་ཉིད་དུ་དགོས་པ་མེད། ། ཅེས་སོ། །
གཞན་ཡང་། ཆོས་ལ་བདག་མེད་མཁས་པ་ནི། ། རང་བཞིན་མེད་ལ་གོམས་
བྱས་པས། ། ཕྱིན་ཅི་ལོག་ལས་བྱུང་བ་ཡི། ། ཉོན་མོངས་བསྒྲིབ་པ་མེད་པར་

སྤོང་། ། ཞེས་དབུ་མའི་རྒྱན་ལས་བཤད་པའི་རིག་པས་དེའི་ཉོན་མོངས་པ་སྤོང་
བར་འགྱུར་ཏེ། གང་གི་སྙིང་རྗེ་ཡང་མ་སྤངས་ལ། ཉོན་མོངས་པ་ཡང་ཞི་བ་
དེ་ལ་འཇིག་རྟེན་པ་དང་འཇིག་རྟེན་ལས་འདས་པའི་ཡོན་ཏན་རྣམས་ཚེགས་
མེད་པར་འགྲུབ་པར་འགྱུར་ཏེ། དེ་བས་ན་རྒྱུའི་གཙོ་བོར་གྱུར་པ་དང༌། དེ་
འབའ་ཞིག་ལས་ཀྱང་ཡོན་ཏན་མང་པོ་འབྱུང་བ་ལ་དགོས་ཏེ། འཕགས་པ་
རྣམ་པར་སྣང་མཛད་མངོན་པར་བྱང་ཆུབ་པ་ལས། མཚན་མར་བཅས་པས་
མཚན་བཅས་ཀྱི། ། དངོས་འགྲུབ་དམ་པ་རྒྱལ་བས་བཞེད། ། མཚན་མ་མེད་
ལ་གནས་པས་ནི། ། མཚན་མར་བཅས་པའང་འགྲུབ་ཏུ་རུང་། ། དེ་བས་རྣམ་
པ་ཐམས་ཅད་དུ། ། མཚན་མ་མེད་པ་བསྟེན་པར་བཤད། ། ཅེས་བྱ་བ་ལ་
སོགས་པ་གསུངས་པས་སྟོང་པ་ཉིད་འབའ་ཞིག་གིས་ཆོག་པར་གསུངས་པ་ཉིད་
དོ། ། འདི་ནི་འབྲེལ་བར་བྱ་བའི་ཡན་ལག་གོ ། དེ་ལྟར་ཡན་ལག་བརྒྱད་
དང་ལྡན་པ་དེ་གནས་རྗེས་སུ་མཐུན་པར་ཁ་ཟས་དང་སྤྱོད་ལམ་རྗེས་སུ་མཐུན་
པ་དང༌། གོས་དང་གྲོགས་རྗེས་སུ་མཐུན་པ་དང་ལྡན་པར་བྱས་ལ་སེམས་
མཉམ་པར་གཞག་པར་བྱའོ། ། དེ་ལ་རྗེས་སུ་མཐུན་པའི་གནས་ནི་འཕགས་པ་
དཔུང་བཟངས་ཀྱིས་ཞུས་པ་ལས་གསུངས་པ། རང་སངས་རྒྱས་དང་བདེ་
གཤེགས་ཉིད་སྐྱེས་དང་། ། རྒྱལ་བ་སྔོན་ཆད་གང་ན་བཞུགས་པ་ཡི། ། གནས་
གང་བསོད་ནམས་ལྡན་ཞིང་ཡིད་དགའ་བའི། ། ལྷ་དང་ལྷ་མིན་ལ་སོགས་ཕྱག་
འཚལ་མཆོད། ། གསོ་སྦྱོང་སྡོམ་པ་དང་ནི་ལྡན་པ་ཡིས། ། བདག་ཉིད་དག་
པར་བྱ་ཕྱིར་བསྟེན་བྱ་བ། ། དེ་ལྟ་བུ་ནི་མ་རྙེད་གཞན་ཡང་ནི། ། ཆུ་བོ་ཆུ་ཀློང་
འབབ་ཆུ་ཡོད་པ་དང་། ། པདྨ་ཨུཏྤ་ལས་ནི་བརྒྱན་པའི་མཚོ། ། སྐྱེ་བོ་རྣམས་
ནི་ཤིན་ཏུ་མི་རྒྱུ་བ། ། དངས་ཤིང་ཞིམ་པའི་ཆུ་ནི་མང་བ་དང༌། ། མི་བཟད་
གདོན་རྣམས་ཀྱང་ནི་མི་གནས་པ། ། མེ་ཏོག་འབྲས་བུ་གཙང་མ་ཡོད་པ་
དང༌། ། སྨན་ལྗོངས་ལྗོན་ཤིང་སྣ་ཚོགས་དཀྲིགས་པ་དང༌། ། ས་སྟེངས་གནས་

མལ་ཤིན་ཏུ་གཙང་བ་དང༌། ། གང་ན་སྟག་གཟིགས་སེང་གེ་མེད་པ་དང་། །
ཡིད་འོང་མཉམ་ཞིང་ཚེར་མ་མེད་པ་དང་། ། མི་ཡི་དངོས་གྲུབ་གནས་སུ་
བསྒྲགས་པ་ཡིན། ། གྲོགས་པོ་གྲོགས་མཁར་ཐལ་བ་སྐྲ་ཤད་དང་། ། ཉལ་ཉིལ་
སོལ་བ་ཚྭ་སྒོ་ཚོགས་བཅས་སྤང་། ། དེར་ནི་ས་བརྐོས་སྦྱངས་ནས་གནས་བརྩིག་
པ། ། དྲོ་ལ་བརྟན་ཅིང་འཇིམ་པས་ཞལ་ཞལ་བྱ། ། ཤར་རམ་བྱང་ངམ་ནུབ་
ཏུ་སྒོ་གཏོད་ཅིང༌། ། ལྷོ་ཕྱོགས་སུ་ནི་ནམ་ཡང་སྒོ་མི་གཏོད། ། ཅེས་གསུངས་
ཏེ། འདི་ནི་རྗེས་སུ་མཐུན་པའི་གནས་སོ། ། ཁ་ཟས་ཀྱང་རྗེས་སུ་ཆགས་པ་
མེད་པ་དང་། ། ཚོད་ཟིན་པ་དང༌། ལུས་ཀྱི་སྟོབས་དང་འཚམ་པ་དེ་ལྟར་
བཟའ་སྟེ། དེ་བས་ན་འཕགས་པ་ཀླུ་སྒྲུབས་ཀྱི་ཞལ་སྔ་ནས། ། ཁ་ཟས་སྨན་
དང་འདྲ་བར་རིག་པ་ཡིས། ། འདོད་ཆགས་ཞེ་སྡང་མེད་པར་བསྟེན་བགྱི་
སྟེ། ། རྒྱུགས་ཕྱིར་མ་ལགས་བསྙེམས་པའི་ཕྱིར་མ་ལགས། ། མཚག་ཕྱིར་མ་
ལགས་ལུས་གནས་འབའ་ཞིག་ཕྱིར། ། ཞེས་བཤད་དོ། ། ཆགས་པར་གྱུར་
པའི་ཉེས་པ་ནི་ཇི་སྐད་དུ་འཕགས་པ་གང་པོས་ཞུས་པ་ལས་གསུངས་པ། །
ཞིམ་པོའི་རོ་ལ་ཞེན་ཅིང་ཆགས། ། སྐྱོན་རྣམས་མཐོང་བར་མ་གྱུར་པས། །
བདུད་ཀྱི་གླགས་ནི་རྙེད་འགྱུར་ཏེ། ། མཆིལ་པས་བཟུང་བའི་ཉ་བཞིན་ནོ། །
ཞེས་གསུངས་སོ། ། དེ་བཞིན་དུ་འཕགས་པ་དཔུང་བཟངས་ཀྱིས་ཞུས་པ་ལས་
ཀྱང་། དཔེར་ན་རྨ་ནི་གསོ་དང་བསལ་བའི་ཕྱིར། ། ནད་པ་དག་ལ་སྨན་ནི།
སྦྱིན་པ་ལྟར། ། དེ་བཞིན་འདིར་ཡང་བཀྲེས་པའི་སྡུག་བསྔལ་དག། བསལ་
ཕྱིར་རྒྱལ་བས་ཁ་ཟས་བཟའ་བར་གསུངས། ། ལ་ལ་ལམ་གྱི་དུབ་ཅིང་འགྲོ་བའི་
ཚེ། ། བཀྲེས་སྐོམ་གདུང་བས་རང་གི་བུ་ཡི་ཤ་། ཟ་བ་བཞིན་དུ་རྣལ་འབྱོར་
སེམས་དམན་ཞིང༌། ། འཚེ་དང་རྒྱུགས་ཕྱིར་བཟའ་བར་མི་བྱའོ། ། མང་དུ་
བླུགས་པས་རྩོལ་མེད་མཐོ་བ་དང་། ། དེ་བཞིན་ཉུང་དུས་སྲང་ནི་དམའ་འགྱུར་
ལ། ། རན་པས་སྐད་ཅིག་མཉམ་པར་འགྲོ་བ་ལྟར། ། ལུས་ཅན་ཁ་ཟས་དེ་

ལྟར་བཟའ་བར་བྱ། ། དཔེར་ན་ཁང་རྙིང་མི་ཞིག་བྱ་བའི་ཕྱིར། ། མི་ཡིས་ཀ་
བ་བཟང་པོ་འཛུགས་པ་ལྟར། ། དེ་བཞིན་དུས་ཀྱི་འཁྲུལ་འཁོར་གནས་པ་
དང་། ། ཤིང་རྟའི་མིག་སྐུད་བཞིན་དུ་ཁ་ཟས་ཀྱིས་གནས་ཤེས། ། རྒྱལ་བས་
ཆོས་གཅིག་ཏུ་ནི་བཀའ་སྩལ་པས། ། ལུས་ནི་ཆུ་ཤིང་བཞིན་དུ་རིག་བྱ་སྟེ།
སེམས་ནི་བཟའ་བཏུང་སོགས་ལ་ཆགས་མི་བྱ་ཞེས་གསུངས་སོ། ། དེ་བཞིན་དུ་
ལུས་ཀྱི་ཉམ་དམའ་བ་ལྟ་ན་རྣལ་འབྱོར་པ་ཐམས་ཅད་ཀྱིས་སྨྱུང་བར་གནས་པར་
མི་བྱ་སྟེ། ཇི་སྐད་དུ་འཕགས་པ་རབ་ཏུ་གྲུབ་པར་བྱེད་པ་ལས་གསུངས་པ།
དུབ་པར་བྱེད་པའི་སྐྱོན་ཡོང་ཕྱིར། ། སྨྱུང་བར་གནས་པ་སྨད་པར་བཤད། །
གལ་ཏེ་ལུས་ལ་དུབ་པ་མེད་པ་ལྟ་ན་ནི་ལུས་ཡང་བར་བྱ་བའི་ཕྱིར་རྣལ་འབྱོར་པ་
ཐམས་ཅད་ཀྱིས་ཀྱང་སྨྱུང་བར་གནས་པར་བྱ་སྟེ། ཇི་སྐད་དུ་འཕགས་པ་
དཔུང་བཟངས་ཀྱིས་ཞུས་པ་ལས། ། བུ་ཅིག་ལུས་དག་བྱ་ཕྱིར་སྨྱུང་བྱ་ཞེས།
བདེ་བར་གཤེགས་པ་ནམ་ཡང་མི་གསུང་ཡང་། ། ལུས་འདི་མི་གཙང་ལྤགས་པ་
ཤ་ཁྲག་རྐང་། ། ཀླུས་རྒྱུས་རྒྱུ་མི་མཆེར་མཆིན་མཁལ་མ་ཞག ། མཁྲིས་པ་བད་
ཀན་ཁུ་ཆུ་ཕྱི་ས་དང༌། །གཅིན་སྣབས་བ་སྤུ་སྐྲ་དང་རུས་པ་དང༌། ། མིག་དང་
རྣ་བ་སྣ་དང་ཁ་དང་ནི། ། བཤང་སྒོ་མཚན་མ་བུ་ག་དགུ་པོ་ཡི། ། རྨ་ནས་དྲི་
མ་སྣ་ཚོགས་མི་གཙང་བ། ། འཛག་པའི་རྒྱུན་ནི་རྟག་ཏུ་འབྱུང་བ་ཡིན། ། དེ་
ལྟར་ཡན་ལག་ཐམས་ཅད་འདུས་པ་དང༌། ། ས་ཆུ་མེ་རླུང་ནམ་མཁའ་རྣམས་
དང་ལྡན། ། ཇི་བཞིན་ལས་ཀྱི་རྗེས་སུ་འབྲང་བའི་ལུས། ། ཐམས་ཅད་ལྡན་
པའི་གཟུགས་ལ་གནས་པ་ཡིས། ། བཤང་གཅི་སྣབས་དང་མཆིལ་མ་བད་ཀན་
དང༌། །འདི་དག་ཟད་པར་བྱ་ཕྱིར་སྨྱུང་བར་གསུངས། ། དྲི་མ་ཟད་ནས་མི་
ཡི་ལུས་དག་ན། ། རང་གི་འབྱོར་ཕྱིར་སྒྲུབ་ལ་བདེ་བར་འཇུག། ཅེས་
གསུངས་སོ། ། གྲོགས་པོ་ནི་མེད་པའམ་རྗེས་སུ་མཐུན་པ་བསྟེན་ཏེ། ། ཇི་སྐད་
དུ་བཅོམ་ལྡན་འདས་ཀྱིས་མདོ་སྡེ་དང་དེ་དག་ལས་གསུངས་པ། མང་པོ་དག་

ནི་རྩོད་པར་འགྱུར། ། གཉིས་པོ་དག་ནི་གཏམ་བཅས་འགྱུར། ། གཞོན་ནུ་མ་
ཡི་གདུ་བུ་བཞིན། ། གཅིག་པོ་ཞིག་ནི་གནས་པར་བྱ། ། ཞེས་སོ། ། རྗེས་སུ་
མཐུན་པ་ནི་འཕགས་པ་དཔུང་བཟངས་ཀྱིས་ཞུས་པ་ལས་གསུངས་པ། ནམ་
ཡང་འཁོར་ལོ་གཅིག་པའི་ཤིང་རྟ་ནི། ། རྟ་དང་ལྡན་ཡང་ལམ་དུ་མི་འགྲོ་
ལྟར། ། དེ་བཞིན་བསྒྲུབ་པ་པོ་ནི་གྲོགས་མེད་ན། ། ལུས་ཅན་དངོས་འགྲུབ་
ཐོབ་པར་མི་འགྱུར་རོ། ། དེ་ནི་བློ་ལྡན་གཟུགས་བཟང་གཙང་སྦྲ་ཆེ། ། རིགས་
ནི་བཙུན་ཞིང་ཆོས་ལ་གཞོལ་བ་དང་། ། སྤོབས་པ་ཆེ་ལ་དཔའ་ཞིང་དབང་པ་
ཐུལ། ། སྙན་པར་སྨྲ་ཞིང་སྦྱིན་ཕོད་སྙིང་རྗེ་ཅན། ། བཀྲེས་དང་སྐོམ་དང་ཉོན་
མོངས་བཟོད་པ་དང༌། ། བྲམ་ཟེ་དང་ནི་ལྷ་གཞན་མཆོད་མི་བྱེད། ། སྤྲིན་
ཞིང་གཟོ་ལ་བྱས་པ་གཟོ་བ་དང༌། ། དཀོན་མཆོག་གསུམ་ལ་དད་པ་གྲོགས་པོ་
ཡིན། ། དེ་ལྟར་ཡོན་ཏན་མ་ལུས་ལྡན་པ་དག ། རྩོད་པའི་དུས་སུ་ཤིན་ཏུ་
དཀོན་པས་ན། ། ཡོན་ཏན་ཕྱེད་དམ་བཞི་ཆ་བརྒྱད་ཆ་ཅན། ། དེ་ལྟ་བུ་ནི་
སྔགས་པས་གྲོགས་པོར་བསྟེན། ། ཞེས་སོ། ། འདིར་ནི་སྤྲོས་པ་སྤྱོད་པ་དང༌
བྲལ་བའི་དབང་གིས་གྲོགས་པོ་མེད་པའམ། ། རྗེས་སུ་མཐུན་པའི་གྲོགས་པོ་
དང་ལྡན་པར་བྱའོ། ། དེ་བཞིན་དུ་ཇི་ཙམ་གྱིས་གནོད་པ་སྐྱོབ་པ་དེ་ཙམ་གྱིས་
གོས་ལ་བརྟེན་གྱི་ཚེགས་དང་བཅས་ཤིང་ལྷག་པར་ཆགས་པར་འགྱུར་བའི་གོས་
དང་མལ་བསྟེན་པར་མི་བྱ་སྟེ། ། འཕགས་པ་དཔུང་བཟངས་ཀྱིས་ཞུས་པ་ལས་
ཇི་སྐད་དུ་གསུངས་པ། གཙུག་པུས་བཞག་སྟེ་སྒྲ་ནི་བྲེགས་ནས་སུ། ། འབྱུང་
ཁུངས་ཚོན་གྱིས་གོས་ཀྱི་ཁ་དོག་བསྒྱུར། ། གོས་དཀར་དང་ནི་ཤིང་ལོའམ་གསོ་
མའམ། ། ཟར་མའི་ཤིང་ཤུན་རྣམས་ཀྱིས་གོས་བགོའོ། ། ཞེས་སོ། ། ཡང་
འཕགས་པ་རབ་ཏུ་གྲུབ་པར་བྱེད་པ་ལས། ། སྔགས་ཟློས་ཁྱིམ་པ་མཁས་པ་
ཡིས། ། ཁ་དོག་བསྒྱུར་བའི་གོས་མི་བགོ ། ཞེས་གསུངས་ཏེ། འདི་དག་ནི་
རྙེད་སླ་བར་བྱ་བ་དང༌། སྒེག་པ་ཉིད་དགག་པར་བྱ་བའི་དོན་ཡིན་ནོ། །

རྗེས་སུ་མཐུན་པའི་སྤྱོད་ལམ་ནི་གསུམ་སྟེ། ། ལེགས་པར་གནས་པ་དང་།།
སྡུག་བསྔལ་གནོན་པོ་དང༌། ། ཁྱད་པར་དུ་འགྲོ་བའོ། ། དེ་ལ་ལེགས་པར་
གནས་པ་ནི་ཇི་ལྟ་བུའི་སྤྱོད་ལམ་གྱིས་གནས་ཀྱང་དེས་སེམས་ལ་རྨ་མི་འབྱུང་བ་
སྟེ། ཇི་སྐད་དུ་འཕགས་པ་སྡོང་པོ་བཀོད་པ་ལས། ། བྱང་ཆུབ་ཀྱི་སེམས་
ཉམས་པར་བྱེད་པའི་དགེ་བའི་རྩ་བ་རྩོམ་པ་ཐམས་ཅད་ནི་བདུད་ཀྱི་ལས་
སོ། ། ཞེས་གསུངས་སོ། ། བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས་
ཀྱང༌། སེམས་བསྲུང་བརྟུལ་ཞུགས་མ་གཏོགས་པ། བརྟུལ་ཞུགས་མང་པོས་
ཅི་ཞིག་བྱ། ཞེས་བཤད་ལ། ཡང་དེ་ཉིད་ལས། བདག་ནི་རྙེད་དང་
བཀུར་སྟི་དང་། ། ལུས་དང་འཚོ་བ་མེད་བླ་ཞིང་། ། དགེ་བ་གཞན་ཡང་
ཉམས་བླ་ཡི། སེམས་ནི་ནམ་ཡང་ཉམས་མི་བྱ། ། ཞེས་བསྟན་ཏེ། དེ་བས་
ན་དུས་དང་གནས་སྐབས་ཐམས་ཅད་དུ་ཡང་སེམས་ལ་མི་གནོད་པའི་སྤྱོད་ལམ་
སྤྱད་དོ། ། དེ་བས་ན་སློབ་དཔོན་ཌི་བི་བིའི་ཞལ་སྔ་ནས། ། སློབ་སྦྱོང་སློབ་
སྦྱང་སྤྱད་པ་དང༌། ། བྲམ་ཟེ་ན་ཡང་གཙང་སྦྲ་ཉིད། ། རྟག་ཏུ་གཙང་སྦྲའི་
སྤྱོད་པ་བྱ། ། སེམས་ལ་གནོད་པས་མ་ཡིན་ནོ། ། ཞེས་བཤད་དོ། ། སྡུག་
བསྔལ་གནོན་པ་ནི་ལམ་ཡིད་ལ་བྱེད་པས་གྲང་བ་དང་། ཚ་བ་དང༌། བཀྲེས་
པ་དང་སྐོམ་པ་ལ་སོགས་པའི་སྡུག་བསྔལ་མ་ལུས་པས་མི་གཡོ་བར་བྱ་སྟེ།
བྱང་ཆུབ་སེམས་དཔའི་སྤྱོད་པ་ལ་འཇུག་པ་ལས་ཇི་སྐད་དུ་གསུངས་པ་
དང་། ། ཉེ་བ་གདོལ་པ་ཞིང་པ་ལ་སོགས་པ། ། རང་གི་འཚོ་བ་ཙམ་ཞིག་
སེམས་དཔའ་ཡང་། ། གྲང་དང་ཚ་ལ་སོགས་པའི་གནོད་བཟོད་ནོ། ། འགྲོ་
བའི་དོན་ཕྱིར་དག་ལྟ་ཅིས་མི་བཟོད། ། ཅེས་སོ། ། དེ་བཞིན་དུ་འཕགས་པ་
དཔུང་བཟངས་ཀྱིས་ཞུས་པ་ལས་ཀྱང༌། འདོད་ལ་མ་ཆགས་ལུས་ཀྱིས་ཉོན་
མོངས་བཟོད། ། ཅེས་གསུངས་ལ། ། དེ་བཞིན་དུ་འཕགས་པ་འཇིག་རྟེན་
གསུམ་ལས་རྣམ་པར་རྒྱལ་བའི་བཀའ་ལས་ཀྱང་ལུས་ནི་ཉོན་མོངས་སྤྱད་པ་

ལས། ། དངོས་གྲུབ་རྣམ་གསུམ་ཐོབ་པར་འགྱུར། ། ཞེས་གསུངས་སོ། ། དེ་
བཞིན་དུ་དཔལ་གསང་བ་འདུས་པ་ལས་ཀྱང་། འདོད་ཆེན་སྡུག་བསྔལ་ཆེན་
པོ་ཡིས། ། རང་གི་སྡུག་བསྔལ་ཞི་བར་བྱ། ། ཞེས་གསུངས་པས་སྡུག་བསྔལ་
འབྲས་བུ་དང་བཅས་པ་རྣམས་ནི་རབ་ཏུ་དགའ་བཞིན་དུ་བསྟེན་པར་བྱའོ། །
སེམས་ཀྱི་ངང་ཚུལ་སྡར་མ་ཉིད་དུ་མི་བྱའོ། ། དེ་བས་ན་འཕགས་པ་དཔུང་
བཟངས་ཀྱིས་ཞུས་པ་ལས། ལྷ་ཡི་བདེ་བ་དང་ནི་འབྱོར་པ་དང་། ། ཚེ་དང་
སྟོབས་གཟུགས་ཕུན་སུམ་ཚོགས་པ་དང་།། ཐོས་མང་ངང་བཟང་གཅིག་ཏུ་
ཡིད་གཞུངས་དང༌། ། དབང་ཐང་ཆེ་ཀུན་དཀའ་ཐུབ་སྟོབས་ཀྱིས་འཐོབ། །
ཅེས་གསུངས་སོ། ། ཁྱད་པར་དུ་འགྲོ་བའི་སྤྱོད་ལམ་ནི་དེས་མཉམ་པར་མ་
བཞག་པ་ན་ཤེས་རབ་ཀྱི་ཕ་རོལ་ཏུ་ཕྱིན་པ་བཀླགས་པ་དང་། སཱཙྪ་གདབ་པ་
དང༌། སྐོར་བ་བྱ་བ་ལ་སོགས་པ་བསོད་ནམས་ཀྱི་ཚོགས་ལ་གུས་པ་ཉིད་དུ་བྱ་
སྟེ། དེ་ལྟར་ཡང་འཕགས་པ་ཁྲོ་བོའི་རྒྱལ་པོ་གདོང་དྲུག་པའི་རྒྱུད་ལས་
གསུངས་པ།ལངས་ནས་བཅོམ་ལྡན་འདས་ཀྱི་ཡུམ། ། ཤེས་རབ་ཕ་རོལ་
ཕྱིན་པ་བཀླག་ཅེས་གསུངས་སོ། ། འཕགས་པ་དཔུང་བཟང་གིས་ཞུས་པ་ལས་
ཀྱང༌། ། གཙང་ཞིང་དབེན་པའི་ས་ཡི་ཕྱོགས་སུ་ནི། ། འཇིམ་པའམ་ནི་བྱེ་མ་
ལས་བྱས་པའི། ། བདེ་གཤེགས་མཆོད་རྟེན་རྟེན་འབྲེལ་སྙིང་པོ་ཅན། ། སྡིག་
པ་སྦྱང་ཕྱིར་འབད་པས་གདབ་པར་བྱ། ། ཞེས་གསུངས་སོ། ། དེ་བཞིན་དུ་
འཇིག་རྟེན་གསུམ་ལས་རྒྱལ་བའི་ཆོ་ག་ཞིབ་མོ་ལས་ཀྱང་། ། མཁས་པས་མཆོད་
རྟེན་ལས་བྱ་ཞིང་། ། དེ་བཞིན་དམ་པའི་ཆོས་ཀྱང་བཀླག ། དགེ་བ་ཅུང་ཟད་
གཞན་དག་དང༌། ། ཅུང་ཟད་ཟིན་ནས་འདི་དག་ཀྱང་། ། དངོས་གྲུབ་མཆོག་
ནི་ཐོབ་འདོད་པས། ། རྟག་ཏུ་སེམས་ཅན་རྣམས་ལ་བསྔོ། ། ཞེས་གསུངས་
སོ། ། དེ་བས་ན་ཇི་ཙམ་དུ་སེམས་ལ་མི་གནོད་པའི་བསོད་ནམས་དང་ཡེ་ཤེས་
ཀྱི་ཚོགས་གཡེང་བ་དང་བཅས་པ་རྣམས་སེམས་ཅན་ལ་ཕན་པར་འདོད་པས་

རབ་ཏུ་གུས་པར་བྱས་ལ་བརྩམ་སྟེ་འདི་ནི་རྗེས་སུ་མཐུན་པའི་སྤྱོད་པ་རྣམ་པ་
གསུམ་མོ། ། དེ་ལྟར་ཚོགས་ཐོབ་པ་དེས་སྤྱོད་ལམ་རྣམ་པ་བཞི་གང་བདེ་བར་
གནས་ཏེ། མཚན་མ་དང་བཅས་པའམ། མཚན་མ་མེད་པའི་རྣལ་འབྱོར་ལ་
སེམས་མཉམ་པར་བཞག་པར་བྱའོ། ། དེ་ལྟར་སེམས་མཉམ་པར་འཇོག་པ་
དེས་ཉེས་པ་ལྔ་སྤངས་པའི་ཕྱིར་སྤོང་བའི་འདུ་བྱེད་བརྒྱད་བསྟེན་པར་བྱ་སྟེ། ་
དེ་ལ་ཉེས་པ་ལྔ་ནི་དབུས་དང་མཐའ་རྣམ་པར་འབྱེད་པའི་ཚིག་ལེའུར་བྱས་པ་
ལས། ལེ་ལོ་དག་ནི་གདམས་ངག་རྣམས། ། བརྗེད་དང་བྱིང་དང་རྒོད་པ་
དང་། ། འདུ་མི་བྱེད་དང་འདུ་བྱེད་དེ། ། འདི་དག་ཉེས་པ་ལྔར་འདོད་
དོ། ། ཞེས་གསུངས་སོ། ། དེ་དག་གི་གཉེན་པོ་སྤོང་བའི་འདུ་བྱེད་བརྒྱད་ཀྱང་
དེ་ཉིད་ལས་གསུངས་ཏེ། གནས་དང་དེ་ལ་གནས་པ་དང་། ། རྒྱུ་དང་འབྲས་
བུ་ཉིད་དུའོ། ། དམིགས་པ་རྗེད་པར་མ་གྱུར་དང༌། ། བྱིང་དང་རྒོད་པ་རྟོག་
པ་དང༌། ། དེ་སྤོང་མངོན་པར་འདུ་བྱེད་དང༌། ། ཞི་ཚེ་རྣལ་དུ་འཇུག་
པའོ། ། ཞེས་སོ། ། དེ་ལྟར་ཡན་ལག་ཡོངས་སུ་རྫོགས་པ་དེས་ཞི་གནས་དང་
ལྷག་མཐོང་བསྒོམ་པར་བྱ་བ་ལས་འདིར་ཞི་གནས་ནི་གཉིས་ཏེ། ། ཁ་ནང་དུ་
བལྟས་པས་ཐོབ་པ་དང་། ། ཁ་ཕྱིར་བལྟས་པ་ལ་དམིགས་པའོ། ། དེ་ལ་ཁ་
ནང་དུ་བལྟས་པ་ལ་ཡང་གཉིས་ཏེ། ལུས་ལ་དམིགས་པ་དང་། ལུས་ལ་
བརྟེན་པ་ལ་དམིགས་པའོ། ། ལུས་ལ་དམིགས་པ་ལ་ཡང་གསུམ་སྟེ། ། ལུས་
ཉིད་ལ་ལྷའི་རྣམ་པར་དམིགས་པ་དང་། ཀེང་རུས་ལ་སོགས་པ་མི་སྡུག་པར་
དམིགས་པ་དང་། ། ཁ་ཊཾ་ག་ལ་སོགས་པ་མཚན་མ་ཁྱད་པར་ཅན་ལ་དམིགས་
པའོ། ། ལུས་ལ་བརྟེན་པ་ལ་ཡང་ལྔ་སྟེ། དབུགས་ལ་དམིགས་པ་དང་།
མཚན་མ་ཕྲ་མོ་ལ་དམིགས་པ་དང༌། ཐིགས་ལེ་ལ་དམིགས་པ་དང༌།། འོད་
ཟེར་གྱི་ཡན་ལག་ལ་དམིགས་པ་དང་། དགའ་བ་དང་བདེ་བ་ལ་དམིགས་
པའོ། ། ཁ་ཕྱིར་ལྟས་པ་ལ་དམིགས་པ་ལ་ཡང་གཉིས་ཏེ། ། ཁྱད་པར་ཅན་

དང་ཕལ་པའོ། ། དེ་ལ་ཁྱད་པར་ཅན་ལ་ཡང་གཉིས་ཏེ། སྐུ་ལ་དམིགས་པ་
དང༌། ། གསུང་ལ་དམིགས་པའོ། ། འདི་དག་ནི་ཞི་གནས་ལ་འཇུག་པའི་ཡན་
ལག་གོ ། ཇི་ལྟར་བསྒོམ་པ་ནི་འདིར་མི་བརྗོད་དེ། གཞུང་ཤིན་ཏུ་མང་པོར་
འགྱུར་པས་འཇིགས་པའི་ཕྱིར་དང༌། ། བླ་མ་དམ་པས་ཉམས་སུ་མྱོང་བའི་མན་
ངག་ལ་བརྟེན་པར་རིགས་ཀྱི། ། བསྒོམ་པར་བྱ་བའི་མན་ངག་ནི་ཡི་གེར་གནས་
པས་ཤེས་པར་དཀའ་བའི་ཕྱིར་དང༌། ཞིབ་ཏུ་ནི་ཞི་གནས་དང་ལྷག་མཐོང་
བསྟན་པ་ལས་བཤད་པའི་ཕྱིར་རོ། ། ཞི་གནས་ཀྱི་འབྲས་བུ་ནི་ལྷག་མཐོང་ཡིན་
ལ། ལྷག་མཐོང་གི་འབྲས་བུ་ནི་ཞི་གནས་དང་ལྷག་མཐོང་ཟུང་དུ་འབྲེལ་བ་
ཡིན་ཏེ། དེ་ཡང་དངོས་པོ་གང་ཡང་མི་གནས་པས་དངོས་པོ་མེད་པ་བྱེ་བྲག་
ཏུ་མཐོང་ལ། དེ་ཉིད་ཀྱི་ཚེ་སེམས་རྩེ་གཅིག་ཏུ་གྱུར་པས་དམིགས་པ་དུ་མ་ལ་
རབ་ཏུ་རྒྱུག་པ་རབ་ཏུ་ཞི་བར་གནས་པའི་ཕྱིར་རོ། ། དེ་ལྟར་ཞི་གནས་དང་།
ལྷག་མཐོང་ཟུར་དུ་འབྲེལ་བའི་གནས་སྐབས་འདིར་ཡེ་ཤེས་ཀྱི་དམིགས་པ་གང་
ཡིན་པ་དང་། ཡེ་ཤེས་ཉིད་ཚུལ་ཇི་ལྟར་གནས་པ་དང༌། ། རྣལ་འབྱོར་སྤྱོད་པ་
པའི་ཞི་གནས་དང་ལྷག་མཐོང་། བདག་ཅག་དབུ་མ་པའི་ཞི་གནས་དང་ལྷག་
མཐོང་ཟུང་དུ་འབྲེལ་བ་ལ་ཁྱད་པར་ཅི་ཡོད་པ་དག་ལ་བདག་གི་བློ་རབ་ཏུ་འཕྲོ་
བར་བཟོད་མོད་ཀྱི། འདིར་ཉམས་སུ་བླང་བའི་ཐབས་ཙམ་གསལ་བར་བྱེད་
པར་འདོད་ཀྱི། ། གྲུབ་པའི་མཐའ་གཏན་ལ་འབེབས་པར་འདོད་པ་ནི་མ་ཡིན་
པ་དང་། ། འཕགས་པ་ནཱ་གཱ་རྫུ་ན་ལ་སོགས་པས་གསལ་བར་མཛད་པ་ལས་
ཅུང་ཟད་ཀྱང་སྨྲར་མེད་པའི་ཕྱིར་གྱི་ཆེར་མ་སྤྲོས་སོ། ། ད་ནི་གཞན་འདི་
བརྗོད་པར་བྱ་སྟེ། ཅི་མཚན་མ་དང་བཅས་པའི་ཞི་གནས་མདུན་དུ་མ་བྱས་
པར་ལྷག་མཐོང་སྐྱེ་བ་རུང་བ་ཡིན་ནམ་ཞེ་ན། དེ་ནི་རུང་བ་ཉིད་དེ། མཚན་
མ་མེད་པའི་ཞི་གནས་སོ་སོར་རྟོག་པའི་ཤེས་རབ་ཉིད་ལས་མཚན་མ་མེད་པའི་
ལྷག་མཐོང་རྣམ་པར་མི་རྟོག་པའི་ཡེ་ཤེས་འབྱུང་སྟེ། ། དེ་ལྟར་ཡང་འཕགས་པ་

འོད་སྲུངས་ཀྱིས་ཞུས་པ་ལས། ཤིང་གཉིས་དྲུད་པ་ལས་ནི་མེ་འབྱུང་སྟེ། །
བྱུང་བ་དེ་ཡིས་དེ་ཉིད་སྲེག་པ་ལྟར། ། དེ་བཞིན་ཤེས་རབ་དབང་པོ་སྐྱེས་ནས་
ཀྱང༌། ། སྐྱེས་པ་དེ་ཡིས་དེ་ཉིད་སྲེག་པར་བྱེད། ། ཅེས་གསུངས་སོ། ། སོ་
སོར་རྟོག་པའི་ཤེས་རབ་ནི་ཞི་གནས་མ་ཡིན་ཏེ། ། རྣམ་པ་དུ་མས་དམིགས་སོ་
ཞེ་ན། དེ་ལྟ་ན་ནི་ཞི་གནས་ཀྱང་ཞི་གནས་མ་ཡིན་ཏེ། སྐད་ཅིག་མ་དུ་མ་
དང་ཆ་ཤས་དུ་མ་ལ་དམིགས་པའི་ཕྱིར་རོ། ། གཞན་ཡང་ཞི་གནས་ལས་ལྷག་
མཐོང་ལ་འཇུག་པ་ན་ཡང་ཇི་ལྟར་སོ་སོར་རྟོག་པའི་ཤེས་རབ་ཀྱིས་མཚམས་སྦྱོར་
བར་མི་བྱེད། ། དེ་མི་བྱེད་པ་ནི་འགའ་ཞིག་ཏུ་ཟད་དོ། ། དེ་ལ་འདིའི་རིམ་པ་
ཡང་ལུས་ཁོ་ན་ལ་བརྟགས་པས་འགྲུབ་པ་སྟེ། འཕགས་པ་ནཱ་གཱ་རྫུ་ནའི་ཞལ་
སྔ་ནས། འཇིག་རྟེན་རྣམ་པར་རྟོག་ལས་བྱུང་། ། རྣམ་པར་རྟོག་པ་སེམས་
ལས་བྱུང༌། ། སེམས་ཀྱང་ལུས་ལས་བྱུང་བ་ན། ། དེ་ཕྱིར་ལུས་ལ་དཔྱད་པར་
བྱ། ། ཞེས་བཤད་ལ།འཕགས་པ་ནཱ་གཱ་རྫུ་ནའི་ཞལ་སྔ་ནས་ཀྱང་བཤད་པ།
ལུས་མེད་རྣམ་པར་ཤེས་པ་ནི། ། མེད་ཅེས་བྱ་བར་རྟོགས་པར་གྱིས། ། ཞེས་
བཤད་ཅིང་། མདོ་ལས་ཀྱང་། རྣམ་པར་ཤེས་པ་ནི་ལུས་ལས་མི་འདའོ། །
ཞེས་གསུངས་སོ། ། དེ་བས་ནི་ཆོས་ཐམས་ཅད་སེམས་ལ་བསྡུ་བ་དང་།
སེམས་ལུས་ལ་བསྡུ་བ་དང༌། ལུས་ཆོས་ཀྱི་དབྱིངས་སུ་ཉེ་བར་རྣལ་འབྱོར་དུ་
བྱ་བ་འདི་ནི་མན་ངག་གོ ། ཡང་ན་ལུས་དང་ངག་དང་སེམས་ཐ་དད་པ་ལ་
དམིགས་པར་བྱ་སྟེ། ། འདིའི་མན་ངག་ནི་སངས་རྒྱས་རྗེས་སུ་དྲན་པ་ལས་ཤེས་
པར་བྱའོ། ། དེ་བས་ན་མཚན་མ་དང་བཅས་པའི་ཞི་གནས་ལ་བརྟེན་པ་བས་
ནི་མཚན་མ་མེད་པའི་ཞི་གནས་ལ་དམིགས་ནས་ལྷག་མཐོང་བསྐྱེད་པའི་ཕྱོགས་
འདི་བསྔགས་ཏེ། ། དེའི་གནས་པ་བརྟན་པ་དང༌། ཞི་གནས་འབའ་ཞིག་གི་
ཉོན་མོངས་པ་རབ་ཏུ་གནོན་ཅིང་སེལ་བ་དང༌། འབྲས་བུ་དང་རྗེས་སུ་མཐུན་
པའི་རྒྱུ་ཡིན་པའི་ཕྱིར་རོ། ། འདིར་ནི་བདག་གིས་བླ་མའི་མན་ངག་ལས་བྱུང་

འདི་བྲིས་པས། ། ཉེ་བར་འཕེལ་བའི་དགེ་བའི་ཟླ་ཟེར་དྲི་མ་མེད་པ་དེས། །
འགྲོ་བའི་མི་ཤེས་རབ་རིབ་མུན་བསལ་གདུང་བ་ཞི་བྱ་སྟེ། ཤེས་རབ་མིག་གིས་
དེ་བཞིན་ཉིད་ཡུལ་རབ་གསལ་ཐོབ་པར་ཤོག ། བདག་ཀྱང་རྣམ་པར་གཡེང་
སོགས་རླུང་སོགས་རབ་ཞི་མུན་བསལ་ནས། ། མྱུར་དུ་ཐུབ་དབང་རྣམས་དང་
སྤྱོད་ཡུལ་གཅིག་ལ་བལྟ་བར་ཤོག ། ཏིང་ངེ་འཛིན་ཚོགས་ཀྱི་ལེའུ་ཞེས་བྱ་བ།
སློབ་དཔོན་བྱང་ཆུབ་བཟང་པོས་མཛད་པ་རྫོགས་སོ། །
རྒྱ་གར་གྱི་མཁན་པོ་པ་ནཱ་ཡ་ཙནྡྲ་ལས་ཞུས་ཏེ། བོད་ཀྱི་ལོ་ཙཱ་བ་དགེ་
སློང་ཆོས་ཀྱི་ཤེས་རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །། །
1

ཏིང་ངེ་འཛིན་གྱི་ཚོགས་ཀྱི་ལེའུ།
རྒྱ་གར་སྐད་དུ། ས་མཱ་དྷི། སཾ་བྷཱ་ར་པ་རི་བརྟ་ནཱ་མ། བོད་སྐད་དུ།
ཏིང་ངེ་འཛིན་གྱི་ཚོགས་ཀྱི་ལེའུ་ཞེས་བྱ་བ། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ལ་ཕྱག་འཚལ་ལོ། ། དང་པོར་མི་ལུས་རིན་པོ་ཆེ་ཆུད་མི་
གསན་ཅིང་མིའི་ལུས་ཐོབ་པ་དོན་ཡོད་པར་འདོད་པའི་གང་ཟག་གིས་ཐོག་མར་
སྔོན་དུ་འགྲོ་བའི་ཡན་ལག་བདུན་དང་ལྡན་པར་བྱ་སྟེ། གཞི་དད་པ་དང་ལྡན་
པ་དང༌། རྐྱེན་དགེ་བའི་བཤེས་གཉེན་བསྟེན་ཅིང་དེའི་ཡོན་ཏན་ལེན་པ་
དང༌། ། གུས་པ་དང་ལྡན་པ་དང༌། ཡིད་ཆེས་ཤིང་ཐེ་ཚོམ་མི་ཟ་བ་དང་།
བརྩོན་འགྲུས་དང་ལྡན་པ་དང་། ཐམས་ཅད་ལ་ཡིད་སྐྱོ་བ་མེད་པ་དང་།
ཐམས་ཅད་དུ་ང་རྒྱལ་སྤང་བ་སྟེ། དེ་དག་ནི་སྔོན་དུ་འགྲོ་བའི་ཡན་ལག་རྣམ་
པ་བདུན་ནོ། ། དུས དང་རྣམ་པ་ཐམས་ཅད་དུ་གཞན་གྱི་སྐྱོན་ལ་མི་བརྟག་
ཅིང་ཉེས་པ་མི་བརྗོད་པ་དང་། རང་གི་ཡོན་ཏན་ལ་རློམ་སེམས་མི་བསྐྱེད་པ་
དང༌། ངོ་ཚ་ཤེས་པ་དང་ཁྲེལ་ཡོད་པ་སྔོན་དུ་འགྲོ་བས་རང་བསྲུང་བ་དང་།
སྡོམ་པ་རྣམ་པ་གསུམ་ལ་ནན་ཏན་དུ་སྤྱད་པ་དང༌། དོར་དགའ་དང་གསར་
འགྲོགས་དང་མཐོ་ལྟ་སྤངས་ཏེ་རྟག་ཏུ་ཟུངས་ཐུབ་པར་གནས་པ་དང༌། ཡུལ་
དང་དུས་དང་གནས་སྐབས་ཀྱིས་གཞན་གྱི་རྒྱུད་ཚོད་ཤེས་པའི་སྒོ་ནས་སྤྱད་པར་
བྱ་བ་དང་། གཞན་ལ་བརྙེས་པ་སྤང་ཞིང་ཁྱད་ཀྱིས་མི་བསད་པར་བྱ་སྟེ། དེ་
དག་ནི་འཇིག་རྟེན་གྱི་ཁ་ན་མ་ཐོ་བས་མ་གོས་ཤིང་ཡ་རབས་ཀྱི་ཚུལ་མི་ཉམས་
པའི་ཡན་ལག་རྣམ་པ་བདུན་ནོ། ། རྟག་ཏུ་འདོད་པ་ཆུང་ཞིང་ཆོག་ཤེས་པ་
དང་ཞེན་པ་དང་ཆགས་པ་ཆེ་ཞིང་འཛིན་པ་ཆེ་བ་སྤང་བ་དང་། ལེ་ལོ་དང་།

སྙོམ་ལས་སྤང་བ་དང་། ཧ་ཅང་ཡང་ཐལ་བར་འགྱུར་བ་ཡང་ཤེས་པར་བྱ་བ་
དང༌། དོན་ཆེན་པོར་མི་འགྱུར་བའི་གཏམ་དང་བྱ་བ་ལ་སོགས་པ་སྤང་ཞིང་
མི་འཇུག་པ་དང་། ཚུལ་བཞིན་མ་ཡིན་པ་ཡིད་ལ་བྱེད་པ་སྤང་བ་དང༌།
གང་གི་གཉེན་པོར་འགྲོ་བ་བསྙེན་ཅིང་ཤེས་པར་བྱ་བ་སྟེ། དེ་དག་ནི་བར་
ཆད་སྤང་བའི་ཡན་ལག་རྣམ་པ་བདུན་ནོ། ། མིའི་ལུས་ཐོབ་པ་དང་སངས་རྒྱས་
ཀྱི་ཆོས་སྤྱོད་ཅིང་སྒྲུབ་པ་ནི་དཀོན་ནོ་སྙམ་པ་དང༌། དེ་ལྟ་བུ་སྒྲུབ་པ་ནི་ཆེན་པོ་
དང་ལྡན་པ་ཡིན་ནོ་སྙམ་པ་དང་། འཇིག་རྟེན་གྱི་བྱ་བ་བྱེད་པ་རྣམས་ནི་ངེས་
པར་དོན་མེད་པར་ཤེས་པར་བྱ་བ་དང༌།
པར་ཤེས་པར་བྱ་བ་དང་། གཞན་གྱི་སྡུག་བསྔལ་རང་གི་གཉེན་
པོར་བརྟེན་པར་ཤེས་པར་བྱ་བ་དང༌། ད་ནི་རྟག་ཏུ་བདུད་ཀྱི་སྤོར་བ་ན་
འདུག་སྟེ་མྱུར་དུ་འཆིའོ་ཞེས་རྒྱུན་དུ་བསམ་པ་དང༌། – བསགས་པ་ཐམས་ཅད་
ནི་ངེས་པར་ལུས་པར་ཤེས་པར་བྱ་བ་དང་། རང་གི་གཉེར་མ་དང་སྐྲ་དཀར་
ལ་སོགས་པ་ལ་རྟག་ཏུ་བརྟག་ཅིང་སྐྱོ་བར་བྱ་སྟེ།དེ་དག་ནི་རང་ལ་རང་གི་
གཞེན་བསྐུལ་གདབ་པའི་ཡན་ལག་རྣམ་པ་བདུན་ནོ། ། ། སངས་རྒྱས་ཀྱི་ཡེ་ཤེས་
ནི་ཟབ་ཅིང་རྒྱ་ཆེ། བཀའ་དང་མདོ་སྡེ་ནི་གྲངས་མང༌། > བདག་ནི་བློ་ངན་
ཞིང་རྨོངས་ལ་ལེ་ལོ་ཆེ་བས་ཐམས་ཅད་བརྗོད་ཅིང་ཤེས་པར་མི་ནུས་ཏེ།
བདག་ཉིད་ཚེ་ཟད་པར་འགྱུར་དུ་འོང་སྙམ་པ་དང༌། ） སྒྲ་དང་ཡི་གེའི་རྗེས་སུ་
འབྲངས་པའི་བཤད་པའི་ཤེས་པ་འདི་དག་གིས་གཞན་ཐུལ་བའམ། ། ཕན་
ཐོགས་པ་མ་ཡིན་ཏེ་མི་རྣམས་ནི་ཤིན་ཏུ་མགུ་དཀའ་བར་བསམ་པ་དང་།
རང་དང་གཞན་གྱི་གྲུབ་པའི་མཐའ་ལ་ཆགས་སྡང་རྣམ་པ་གཉིས་སྤངས་ཏེ་སྐུར།
བ་མི་གདབ་པ་དང༌། སྤུན་ཟླ་དང་ཉེ་དུ་དང་མཛའ་བཤེས་ལ་སོགས་པ་
རྣམས་ནི། ངེས་པར་འགྲོན་པོ་ལམ་གྱིས་དུབ་པ་དང་འདྲ་བར་བསམ་པ་དང་།
འཇིག་རྟེན་གྱི་རྙེད་པ་དང་བཀུར་སྟི་དང་བསྟོད་པ་དང་སྨད་པ་ལ་སོགས་འདི་
དག་ནི་ངེས་པར་བསླུ་བ་ཉིད་ཡིན་པར་ཤེས་པར་བྱ་བ་དང༌། ། འཇིག་རྟེན་གྱི་

རྙེད་པ་དང་འདོད་པ་དང་སྲེད་པ་དང་ཁེ་དང་གྲགས་པ་དང་ང་རྒྱལ་དང་།
རློམ་སེམས་ལ་སོགས་པ་འདི་དག་ངེས་པར་མེ་དང་དུག་དང་མཚོན་ཆེན་པོ་དང་
འདྲ་བར་ཤེས་པར་བྱ་བ་དང༌། ཕྱི་དང་ནང་གི་དངོས་པོ་འདི་དག་ལ་སྒྱུ་
མའམ། རྨི་ལམ་ལྟ་བུར་རྒྱུན་དུ་དཔྱད་པར་བྱ་སྟེ། དེ་དག་ནི་གདུང་བ་
བཅད་པའི་ཡན་ལག་རྣམ་པ་བདུན་ནོ། ། འདུ་འཛི་ལ་དགའ་བ་སྤང་ཞིང།
དབེན་པར་གནས་པར་བྱ་བ་དང་། དེར་ཡང་རང་གཞུང་ཇི་ལྟ་བ་བཞིན་དུ་
ལྷ་མཉེས་པར་བྱ་བ་དང༌། ལྷ་ཉེ་བར་བྱ་བ་དང་། ། ལྷ་མངོན་དུ་བྱ་བ་རྣམ་པ་
གསུམ་ལ་བརྩོན་ཞིང་འབད་རྩོལ་དྲག་ཏུ་བྱ་བ་དང་། དེར་ཡང་རེ་བ་དང་
དོགས་པ་དང་འདོད་པ་དང་འཇིགས་པ་སྤངས་ཏེ་གནས་པར་བྱ་བ་དང་།
སྙིང་རྗེ་ཆེན་པོ་དང་ལྡན་པ་དང༌། སེམས་དཔའ་ཞིང་བརྟུལ་ཕོད་པའི་སྒོ་ནས་
བླང་དོར་མེད་པ་ངས་སྒྲུབ་འདིའི་སྒོ་ནས་འདོད་པའི་དོན་མ་གྲུབ་པའི་བར་དུ་
ལུས་དང་སྲོག་གི་ཕྱིར་ཡང་མི་བཏང་ངོ༌ ཞེས་དམ་བཅས་པ་སྒྲུབ་པ་དང་།
དེར་ཡང་རྨི་ལམ་ལ་སོགས་པ་རྟགས་དང་མཚན་མ་ཅི་བྱུང་ཡང་དགའ་བ་དང་
མི་དགའ་བ་མི་བྱ་ཞིང་གཞན་ལ་མི་སྨྲ་བ་དང༌། དེར་ཡང་ལྷའི་རྨི་ལམ་དང་
རྟགས་ལ་སོགས་པ་ནི་གདམས་ངག་ལས་ཤེས་པར་བྱ་ཞིང་། ། ཁྱད་ཀྱིས་མི་
བསད་པ་སྟེ། དེ་དག་ནི་སྐྱེས་བུའི་དོན་མྱུར་དུ་འགྲུབ་ཅིང་མངོན་དུ་འགྱུར་
བའི་ཡན་ལག་རྣམ་པ་བདུན་ནོ། ། དེ་ལྟ་བུའི་གང་ཟག་གི་ལུས་ནི་ཤིན་ཏུ་
དཀོན་ཞིང་གཅེས་པས་ན་ལུས་བསྲུང་བར་བྱ་སྟེ། གོས་དང་ཟས་དང་སྨན་ལ་
སོགས་པས་ཇི་ལྟར་མཐུན་པར་སྤྱད་པ་དང༌། མི་དང་མི་མ་ཡིན་པའི་གནོད་
པ་བསྲུང་བ་དང༌། གནས་མཐུན་ཞིང་བདེ་ཞིང་གནོད་པ་མེད་པ་ལ་གནས་པ་
དང༌། ལུས་སེམས་ངལ་ཞིང་དུབ་པའི་ལས་དང་། བྱ་བ་མི་བྱ་བ་དང་།
ནམ་ཕྱེད་དང་ཉི་མ་ཕྱེད་པ་དང་། ཟས་འཇུ་བའི་དུས་དང་ལུས་ལ་ནད་
ཁམས་སྐྱེས་པའི་དུས་སུ་དམིགས་པ་ལ་འབད་རྩོལ་མི་བྱ་བ་དང་། ལུས་དང་

སེམས་ངལ་ཞིང་དུབ་པའི་དུས་སུ་སྐྱོ་བ་བསང་ཞིང་དམིགས་པ་བསོར་བ་ནི་མིན་
ངག་ལས་ཤེས་པར་བྱ་བ་དང་། རྟག་ཏུ་སྤྱོད་ལམ་གྱིས་ལུས་མཉམ་པར་བཞག་
པ་སྟེ། དེ་དག་ནི་ལུས་བསྲུངས་ཤིང་གནོད་པ་བསལ་བའི་ཡན་ལག་རྣལཇུག་
པ་ལས། ། ཞི་གནས་རབ་ཏུ་ལྡན་པའི་ལྷག་མཐོང་གིས།་བ་དང༌། བྱ་བ་དང༌
བྱེད་པའི་རྣམ་རྟོག་བྱུང་ན་རང་གིས་རང་ལ་ལྕག་བརྡབ་ཅིང་གཉེན་པོ་བསྐྱེད་
པར་བྱའོ། ། ལུས་ལ་གནོད་པ་གློ་བུར་བ་བྱུང་བ་དང་ཤེས་པའི་བྱེ་བྲག་མི་འདྲ་
བ་བྱུང་ན་རང་གི་ཉམས་དང་མན་ངག་གིས་བཅོས་པར་བྱ་ཞིང༌། ། ཡང་ན་
མཁས་པ་གཞན་ལ་ཡང་དྲི་བར་བྱའོ། ། རྒྱལ་པོའི་བཀའ་རང་རང་ལ་ནུས་པ་
ཡོད་པ་དང༌། གཞན་གྱི་དོན་མཐོང་ན་ཕྲིན་ལས་རྣམ་པ་བཞི་ནི་རྡོ་རྗེ་གཙུག་
ཏོར་གྱི་རྒྱུད་དང་མན་ངག་ལས་ཤེས་པར་བྱའོ། ། ཉོན་མོངས་པ་མི་འདྲ་བ་
དང༌། ། སེམས་ཅན་གྱི་རྣམ་རྟོག་མི་འདྲ་བ་རྣམས་ལ། གཉེན་པོ་མི་འདྲ་བ་
རྣམས་ནི་མདོ་སྡེ་རྒྱ་པོ་ཆེ་རྣམས་ལས་ཤེས་པར་བྱ་སྟེ། དེ་དག་ཁ་འཕངས་
པའམ་ཁ་སྐོང་གི་ཡན་ལག་རྣམ་པ་བཞིའོ། ། ཏིང་ངེ་འཛིན་གྱི་ཚོགས་ཀྱི་ལེའུ་
སློབ་དཔོན་ནག་པོ་ཞབས་ཀྱིས་མཛད་པ་རྫོགས་སོ། །
རྒྱ་གར་གྱི་མཁན་པོ་ཀྲྀཥཱ་པ་དེ་ཉིད་དང༌། 1ཞུ་ཆེན་གྱི་ལོ་ཙཱ་བ་དགེ་སློང་
ཆོས་ཀྱི་ཤེས་རབ་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། ཐམས་ཅད་
སེམས་ཅན་ཆེད་དུ་སྤྱད། ། ཀུན་ལ་སྒྱུ་མར་ཡིད་ཆེས་བྱ། ། རྟག་ཏུ་བྱང་ཆུབ་
འདོད་པས་འཇུག ། སེམས་ཀྱི་གང་ཟིན་ཚོགས་སུ་འགྱུར། ། ཨེ་མའོ་སྤྱོད་པ་
རབ་འབྱམས་ཀུན། ། ཐབས་ཀྱིས་ཟིན་ན་ལམ་དུ་འགྱུར། ། དོན་དུ་མི་འགྱུར་
གང་ཡང་མེད། ། རང་སེམས་ཤེས་ན་བདེན་པ་མཐོང་། ། །།

1བསམ་གཏན་ཆོས་དྲུག་རྩ་འགྲེལ།
རྒྱ་གར་སྐད་དུ། དྷརྨ་ཥཛྙཱ་ནོ་དྷ་ནོ་དུ་བསྠཱ་ནཱ། བོད་སྐད་དུ།
བསམ་གཏན་གྱི་ཆོས་དྲུག་རྣམ་པར་བཞག་པ། འཇམ་དཔལ་གཞོན་ནུར་
གྱུར་པ་ལ་ཕྱག་འཚལ་ལོ། ། སེར་སྐྱ་མོ་དང་ཆུ་སྐྱར་སྦྲུལ། ། ནགས་ན་རི་
དྭགས་ཚོལ་བ་དང་། ། མདའ་མཁན་དང་ནི་གཞོན་ནུ་མ། ། འདི་དྲུག་ང་ཡི་
སློབ་དཔོན་ཡིན། རེ་བ་སྟོབས་ལྡན་ཉོན་མོངས་ཏེ། ། རེ་བ་མེད་པ་བདེ་བའི་
མཆོག ། རེ་བ་རེ་བ་མེད་བྱེད་པ། ། བདེ་བར་གཉིད་ལོག་སེར་སྐྱ་མོ། །
ཟང་ཟིང་ཕྱིར་ནི་རྩོད་འགྱུར་ཏེ། ། ཟང་ཟིང་མེད་ལ་རྩོད་པ་མེད། ། ཟང་
ཟིང་ཡོངས་སུ་སྤངས་པ་ལས། ། ཆུ་སྐྱུར་བདེ་བ་འཕེལ་བར་འགྱུར། ། ཁྱིམ་གྱི་
རྩོལ་བ་སྡུག་བསྔལ་ཏེ། ། ནམ་ཡང་བདེ་བར་འགྱུར་མ་ཡིན། ། སྦྲུལ་གྱིས་
གཞན་གྱི་གནས་མཐོང་ན། ། ཞུགས་པས་བདེ་བ་འཕེལ་བར་འགྱུར། ། རྔོན་
པ་ནགས་སུ་སོང་གྱུར་ཏེ། ། རི་དྭགས་ཚོལ་བ་རྩོམ་པ་ན། །ཚེ་བ་ཐམས་ཅད་
སྤངས་ནས་ནི། ། དེ་ཉིད་དུ་ནི་གནས་བཅས་གྱུར། ། འདིར་ནི་རྒྱལ་པོའི་ཡན་
ལག་བཞིའི། ། དཔུང་ཚོགས་ཆེན་པོས་བསྐོར་བ་དག ། དམིགས་པ་ཡུན་
རིང་གཏོད་པས་ན། ། མདའ་མཁན་གྱིས་ནི་མི་མཐོང་བཞིན། ། མང་པོ་རྟག་
ཏུ་འཐབ་གྱུར་ཏེ། ། གཉིས་པོ་དགེ་ཀྱང་འགྲན་ཟླར་གྱུར། ། གཞོན་ནུ་མ་ཡི་
གདུ་བུ་བཞིན། ། གཅིག་པུ་རྣམ་པར་རྒྱུ་བར་བྱ། ། རེ་བ་ཟང་ཟིང་ཁྱིམ་
སྤངས་དང་། ། དེ་བཞིན་གཞན་ཡང་ནགས་གནས་དང༌། ། དམིགས་པ་
བརྟན་དང་གཅིག་པུ་ཉིད། ། བདག་གི་བླ་མ་ལ་འདི་རྙེད། ། བསམ་གཏན་གྱི་
ཆོས་དྲུག་རྣམ་པར་བཞག་པ་སློབ་དཔོན་ཨ་བ་དྷུ་ཏི་པས་མཛད་པ་རྫོགས་

རྒྱ་གར་སྐད་དུ། དྷརྨ་ཥ དྡྷཱ་ནོ་རྒྱུ་བསྒྱུ་ན་ཤྲིནྟི། བོད་སྐད་དུ།
བསམ་གཏན་ཆོས་དྲུག་རྣམ་པར་བཞག་པའི་འགྲེལ་བ། འཇམ་དཔལ་གཞོན་
ནུར་གྱུར་པ་ལ་ཕྱག་འཚལ་ལོ། ། བསམ་གཏན་དག་ལ་གུས་བཏུད་དེ། ། ཆོས་
དྲུག་པོ་ཡི་འབྲེལ་བ་བྱ། ། དེ་ལ་བསམ་གཏན་ཆོས་དྲུག་ནི། ། སྡོམ་དང་རྒྱས་
པར་བཤད་པའོ། ། དེ་ལ་སྡོམ་ནི། སེར་སྐྱ་མོ་དང་ཆུ་སྐྱར་སྦྲུལ་ཞེས་པ་ནས།
འདི་དྲུག་ང་ཡི་སློབ་དཔོན་ཡིན། ། ཞེས་པའི་བར་དུའོ། ། ད་ནི་རྒྱས་པར་
བཤད་པ་ནི་དེ་ཡང་དཔེ་དྲུག་གིས་བསྟོན་པ་ལས། དང་པོ་རེ་བ་སྤངས་པར་
སྟོན་པ་ནི། ། རེ་བ་སྟོབས་ལྡན་ཉོན་མོངས་ཏེ། ཞེས་བྱ་བ་ལ་སོགས་པ་ཡིན་
ནོ། ། སེར་སྐྱ་མོ་ཞེས་བྱ་བ་ནི་བུད་མེད་སྨད་འཚོང་མ་ཞིག་སྐྱེས་པ་དང་དུས་
བཏབ་པ་ལས། མཚན་གྱི་སྟོད་ནི་སྐྱེས་པ་མི་འོང་དུ་རེ་བ་ལས་ཡིད་སྡུག་
བསྔལ་བར་གྱུར་ལ། མཚན་གྱི་སྨད་ནི་སྐྱེས་པ་མི་འོང་བར་རེ་ཐག་ཆོད་པས་
སེམས་བདེ་བར་གཉིད་ཀྱིས་ལོག་པ་དེ་བཞིན་དུ། འདོད་པའི་ལོངས་སྤྱོད་
སྔར་མ་ཐོབ་པའི་ཡུལ་རྣམས་ཐོབ་པར་རེ་བའི་སྐྱེས་བུ་སྟོབས་དང་ལྡན་པ་རྣམས་
ཀྱང་སྡུག་བསྔལ་བར་འགྱུར་ན། སྟོབས་ཆུང་བ་རྣམས་ལྟ་སྨོས་ཀྱང་ཅི་དགོས་
ཏེ། དེ་བས་ན་འདོད་པའི་ཡོན་ཏན་མ་ཐོབ་པ་ལ་རེ་བ་མི་བྱེད་པ་ནི་བདེ་བའི་
མཆོག་ཡིན་ཏེ། དེ་ལ་སྡུག་བསྔལ་གྱིས་གདུང་བར་མི་བྱེད་དོ། ། དེ་ནི་ཟང་
ཟིང་སྤང་བར་བྱ་བ་སྟོན་པ་ནི། ཟང་ཟིང་ཕྱིར་ནི་རྩོད་འགྱུར་ཏེ། ཞེས་བྱ་བ་
ལས་སོགས་པ་སྨོས་ཏེ། ། དཔེར་ན་ཆུ་སྐྱུར་ཞིག་གིས་ཉ་གཅིག་གཟུང་བ་དང་།
ཇི་སྲིད་ཉ་དེ་མ་བོར་གྱི་བར་དུ་ཆུ་སྐྱར་གཞན་གྱིས་བསྙེགས་ཏེ་རྩོད་པར་གྱུར་
ནས། ཉ་དེ་བོར་མ་ཐག་རྩོད་པ་མེད་དེ་བདེ་བར་གནས་པར་གྱུར་པ་དེ་
བཞིན་དུ། ཟང་ཟིང་གི་ལོངས་སྤྱོད་ཅི་ཙམ་ཡོད་པ་དེ་ཙམ་དུ་འཐབ་ཅིང་རྩོད་
པའི་སྡུག་བསྔལ་བར་འགྱུར་ལ། ཟང་ཟིང་གི་ལོངས་སྤྱོད་ཀུན་སྤངས་ཏེ། །

མེད་པ་ལ་ནི་སྡུག་བསྔལ་གྱི་གདུང་བ་མེད་ཅིང་བདེ་བ་འཐོབ་པ་ཡིན་ནོ། ། ད་
ནི་ཁྱིམ་སྤང་བར་བྱ་སྟེ། ཁྱིམ་གྱི་རྩོམ་པ་སྡུག་བསྔལ་ཏེ་ཞེས་བྱ་བ་ལ་སོགས་པ་
སྨོས་ཏེ། དཔེར་ན་སྦྲུལ་ཞིག་རང་གི་ཚང་ན་གནས་པ་ལས་སྦྲུལ་གྱི་ཕྲུ་གུ་མང་
པོས་གཙེས་པས་མ་བཟོད་དེ་ཚང་དེ་ནས་བྱུང་ནས་ཕུག་གཞན་ཞིག་ཏུ་ཞུགས་
པས་བདེ་བ་ཐོབ་གྱུར་པ་དེ་བཞིན་དུ། ཁྱིམ་གྱི་གནས་ན་སོ་ནམ་ལ་སོགས་
པའི་ལས་ནི་ཤིན་ཏུ་ཡང་དཀའ་ཞིང་སྡུག་བསྔལ་ཏེ་སྐད་ཅིག་ཙམ་གྱི་བདེ་བ་
ཡང་མེད་ལ། ནམ་ཞིག་ཁྱིམ་སྤངས་པར་གྱུར་པ་ན་སྡུག་བསྔལ་མེད་དེ་བདེ་
བར་གྱུར་པ་ཡིན་ནོ། ། སྤང་བར་བྱ་བ་གསུམ་བཤད་ཟིན་ཏོ། ། ད་ནི་དང་དུ་
བླང་བར་བྱ་བ་གསུམ་ལས་དགོན་པར་གནས་དང་དུ་བླང་བ་སྟོན་ཏེ། རྔོན་པ་
གནས་སུ་སོང་གྱུར་ཏེ། ཞེས་བྱ་བ་ལ་སོགས་པ་སྨོས་ཏེ། དཔེར་ན་རྔོན་པ་
ཞིག་ཏུ་རྟག་ཏུ་གནས་སུ་རྒྱུ་ཞིང་རི་དྭགས་ཚོལ་དུ་སོང་བ་དང་། ཁྱིམ་གྱི་ལས་
སྡུག་བསྔལ་བར་རིག་ཅིང་དགོན་པའི་གནས་བདེ་བའི་ཡོན་ཏན་མཐོང་ནས་
གསོད་པའི་ལས་སྤངས་ཏེ་དགོན་པའི་གནས་དེ་ཉིད་དུ་གནས་ནས་བདེ་བར་
གྱུར་པ་དེ་བཞིན་དུ། གང་ཞིག་ཁྱིམ་སྤངས་ཏེ་ལམ་བཙལ་བར་བྱ་བའི་ཕྱིར་
དགོན་པར་གནས་ནས་ལུས་དང་སེམས་མཆོག་ཏུ་ལས་སུ་རུང་བར་འགྱུར་བ་
ཡིན་ནོ། ། ད་ནི་དམིགས་པ་ཡུན་རིང་དུ་གནས་པར་བྱ་བ་དང་དུ་བླང་བ་སྟོན་
ཏེ། འདིར་ནི་རྒྱལ་པོའི་ཡིན་ལག་བཞིའོ། ། ཞེས་བྱ་བ་ལ་སོགས་པ་སྨོས་ཏེ།
དཔེར་ན་མདའ་མཁན་ཞིག་མདའ་བྱ་བའི་ཕྱིར་སྨྱུག་མ་སྲོང་བ་ལ་ཡིད་གཏད་པ་
ན། རྒྱལ་པོ་ཆེན་པོ་ཞིག་གི་འཁོར་རྟ་དང་གླང་པོ་ཆེ་དང་ཤིང་རྟ་དང་དཔུང་
བུ་ཆུང་གི་ཚོགས་བཞིས་བསྐོར་ཏེ་མང་པོ་འགྲོ་བའི་བུན་ལོང་དེས་མ་མཐོང་མ་
ཐོས་པ་དེ་བཞིན་དུ། དགོན་པའི་གནས་དབེན་པར་ཞི་གནས་ཀྱི་སེམས་རྩེ་
གཅིག་པ་ལ་རྒྱུན་དུ་བློ་གཏད་པ་རྣམས་ལ་ཡུལ་རྣམས་ཀྱི་སེམས་མི་འཕྲོགས་པར་
འགྱུར་བ་ཡིན་ནོ། ། ད་ནི་གཅིག་པུ་འདུག་པ་དང་དུ་བླང་བ་སྟོན་ཏེ། མང་

པོ་རྟག་ཏུ་འཐབ་འགྱུར་ཏེ། ཞེས་བྱ་བ་ལ་སོགས་པ་སྨོས་ཏེ། དཔེར་ན་བུད་
མེད་གཞོན་ནུ་མ་ཞིག་ཙན་དན་བདར་བ་ན། ལག་པའི་གདུ་བུ་མང་པོ་འཁྲོལ་
བ་མ་བདེ་ནས་རིམ་གྱིས་ཕྱུང་སྟེ། གདུ་བུ་གཉིས་ཞིག་བཞག་པ་ལས་དེ་ཡང་
འཐབ་ནས་མ་བདེ་སྟེ། གཅིག་བཞག་པ་ལས་བདེ་བར་གྱུར་པ་དེ་བཞིན་དུ།
དགོན་པའི་གནས་དེར་ཡང་གྲོགས་མང་པོ་དང༌ རྩོད་པར་འགྱུར་ཞིང༌།།
གཉིས་ཀྱང་ཉོན་མོངས་པའི་ཡུལ་དུ་འགྱུར་བས་གཅིག་པུ་འདུག་པ་སྔགས་པ་
ཡིན་ནོ་ཞེས་བྱ་བའི་ཐ་ཚིག་གོ ། དེ་ལྟར་དང་དུ་བླང་བ་གསུམ་ཡང་བཤད་
ཟིན་ཏོ། ། དེ་ལྟར་སྡོམ་དང་རྒྱས་པར་བསྟན་ནས། ད་ནི་བསྡུ་བའི་སྒོ་ནས་
བསྟན་ཏེ། ཚིགས་རྐང་གཅིག་གིས་ནི་སྤང་བར་བྱ་བ་བསྟོན་ཏེ། དེ་ཡང་
གང་ཞེ་ན། རེ་བ་ཟང་ཟིང་ཁྱིམ་སྤངས་དང༌། ཞེས་བྱ་བ་སྨོས་ཏེ། ཡིད་ལ་
རེ་བ་སྤང་བ་དང༌། ཟང་ཟིང་གི་དངོས་པོ་སྤང་བ་དང༌། ཁྱིམ་ལ་ཆགས་པ་
སྤང་བའོ། ། ཚིགས་རྐང་པ་གཉིས་ཀྱིས་ནི་དང་དུ་བླང་བ་བསྡུས་ཏེ་སྟོན་ཏེ།
གང་ཞེ་ན། དེ་བཞིན་གཞན་ཡང་ནགས་གནས་དང༌། ། དམིགས་པ་བརྟན་
དང་གཅིག་པུ་ཉིད། ། ཅེས་སྨོས་ཏེ།
གནས་དང༌ དུ་བླང་བ་དང༌།
དམིགས་པ་ལ་སེམས་རྩེ་གཅིག་ཏུ་བྱ་བ་དང་དུ་བླང་བ་དང༌། བདག་ཉིད་
གཅིག་པུར་འདུག་པ་དང་དུ་བླང་བའོ། ། ད་ནི་སློབ་དཔོན་ཨ་བ་དྷུ་ཏི་པ་ཉིད་
ཀྱིས་རང་བཟོར་བྱས་པ་མ་ཡིན་པ་ནི་ཚིགས་རྐང་གཅིག་གིས་སྟོན་ཏེ། གང་ཞེ་
ན། བདག་གིས་བླ་མ་ལས་འདི་རྙེད། ། ཅེས་སྨོས་སོ། ། བདག་གིས་ཞེས་བྱ་
བ་ནི་ཨ་བ་དྷུ་ཏི་བས་སོ། ། བླ་མ་ལས་བྱ་བ་ནི་སངས་རྒྱས་ཞི་བ་ལས་སོ། །
འདི་རྙེད་ཅེས་བྱ་བ་ནི་བསམ་གཏན་གྱི་ཆོས་དྲུག་པོ་འདིའོ། ། དངོས་སུ་ན་
བདག་ཉིད་ཀྱི་སློབ་དཔོན་སངས་རྒྱས་ཞི་བ་ལས་བསམ་གཏན་གྱི་ཆོས་དྲུག་པོ་
འདི་རྙེད་ཅེས་བྱ་བའི་ཐ་ཚིག་གོ ། ཆོས་དྲུག་འགྲེལ་བ་གསལ་བྱས་པས། །
སེམས་ཅན་དུག་གསུམ་གྱིས་གདུངས་པ། ། ཏིང་འཛིན་བདུད་རྩི་འཐུངས་

གྱུར་ནས། ། ཐམས་ཅད་མཁྱེན་པ་མྱུར་ཐོབ་ཤོག ། བསམ་གཏན་གྱི་ཆོས་
དྲུག་རྣམ་པར་གཞག་པའི་འགྲེལ་པ་སློབ་དཔོན་དཱ་ན་ཤཱི་ལས་མཛད་པ་རྫོགས་
སོ། ། རྒྱ་གར་གྱི་མཁན་པོ་དྷརྨ་ཤྲཱི་བྷ་དྲ་དང་། ཞུས་ཆེན་གྱི་ལོ་ཙཱ་བ་དགེ་སློང་
རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།
།
395

ཏིང་ངེ་འཛིན་གྱི་མི་མཐུན་པའི་ཕྱོགས་
རྣམ་པར་བཞག་པ།
སངས་རྒྱས་དང༌ བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་
ལོ། ། དེ་ནས་བཅོམ་ལྡན་འདས་ཀྱིས་ཚངས་པ་ཆེན་པོ་ལ་བཀའ་སྩལ་པ།
གནས་པ་དང་སྤྱད་པར་མི་བྱ་བའི་རྣམ་པ་བཅུ་ཡོད་དེ། གལ་ཏེ་རྣལ་འབྱོར་
ཅན་དག་སྤྱོད་པ་ངན་པ་འདི་ལས་འགའ་ཙམ་གྱི་རྗེས་སུ་ཞུས་ན་ཡང་འདོད་
པའི་ཁམས་ཀྱི་དགེ་བའི་རྩ་བ་ཙམ་ཡོངས་སུ་མི་འགྲུབ་བོ། ། ཅི་སྟེ་སྔགས་གྲུབ་
ན་ཡང་དེ་མ་ཐག་ཏུ་ཕྱིར་རྟོགས་ཤིང་ཉམས་པར་འགྱུར་ན། གཟུགས་དང་
གཟུགས་མེད་པའི་ཏིང་ངེ་འཛིན་དང༌། ཐེག་པ་གསུམ་དང༌།
ཐེག་པ་
གཅིག་གི་བར་དུ་ཐོབ་པར་འགྱུར་བ་ལྟ་ཅི་སྨོས། བཅུ་གང་ཞེ་ན། འདི་ལྟ་སྟེ།
འཇིག་རྟེན་ཁ་ཅིག་ནི་བསྒོམ་འདོད་ཀྱང་འཚོ་བའི་ཡོ་བྱད་ཀྱིས་བྲལ་བས་ཚོལ་
བའི་རྐྱེན་གྱིས་ཉོན་མོངས་པ་དང་། ། ཁ་ཅིག་ནི་ཏིང་ངེ་འཛིན་བསྒོམ་འདོད་
ཀྱང་ཚུལ་ཁྲིམས་ཉམས་ཤིང་ཁ་ན་མ་ཐོ་བ་མང་པོ་བྱེད་པ་དང༌། ། ཁ་ཅིག་ནི་
ཏིང་ངེ་འཛིན་བསྒོམ་འདོད་ཀྱང་ཕྱིན་ཅི་ལོག་ཏུ་ལྟ་ཞིང་འཇིག་རྟེན་གྱི་ལྟས་
བཟང་ངན་ལ་ཆགས་ཏེ་ལུས་དང་སེམས་མ་དུལ་བ་དང་། ། ཁ་ཅིག་ནི་ཏིང་ངེ་
འཛིན་བསྒོམ་འདོད་ཀྱང་སེམས་གཡོ་ཞིང་རྒོད་པས་འཕགས་པ་ལ་མི་བཞོལ་ཏེ་
དབང་པོ་རྒོད་པ་དང༌། ། ཁ་ཅིག་ནི་ཏིང་ངེ་འཛིན་བསྒོམ་འདོད་ཀྱང་ཕྲ་མ་
མེད་པ་ལ་དགའ་བས་དབྱེན་བྱེད་པ་དང༌། ། ཁ་ཅིག་ནི་ཏིང་ངེ་འཛིན་བསྒོམ་
འདོད་ཀྱང་ངག་རྩུབ་པོས་འཕགས་པ་ལ་སྨོས་ཅིང་དབང་ཟ་བ་དང་། ། ཁ་
ཅིག་ནི་ཏིང་ངེ་འཛིན་ནི་བསྒོམ་འདོད་ཀྱང་ཚིག་འཁྱལ་པ་དང་བརྫུན་དུ་སྨྲ་བ་

དང༌། ། ཁ་ཅིག་ནི་ཏིང་ངེ་འཛིན་ནི་བསྒོམ་འདོད་ཀྱང་འདོད་ཆགས་ཕྲ་དོག་
གིས་གཞན་གྱི་ཁེ་དང་བསྟི་སྟང་དང་རྙེད་པ་ལ་དགའ་བ་དང༌། ། ཁ་ཅིག་ནི་
ཏིང་ངེ་འཛིན་ནི་བསྒོམ་འདོད་ཀྱང་ཞེ་སྡང་དང་བཅས་པས་སེམས་ལ་གནོད་
སེམས་བསྐྱེད་པ་དང༌། ། ཁ་ཅིག་ནི་ཏིང་ངེ་འཛིན་ནི་བསྒོམ་འདོད་ཀྱང་ལོག་
པར་ལྟ་བ་དང་བཅས་པས་རྒྱུ་དང་འབྲས་བུ་མེད་པར་ལྟ་བའོ། ། ཚངས་པ་
ཆེན་པོ་དེ་ལྟར་ཤེས་པར་བྱ་སྟེ། འདི་དག་ནི་གནས་པ་དང་སྤྱད་པར་མི་བྱ་
བའི་ཆོས་རྣམ་པར་བཅུ་ཞེས་བྱའོ། ། གལ་ཏེ་ཏིང་ངེ་འཛིན་ནི་བསྒོམ་པ་དག་
སྤྱོད་པ་ངན་པ་འདི་དག་ལས་འགའ་ཙམ་གྱི་རྗེས་སུ་ཞུགས་ན། འདོད་པའི་
ཁམས་ཀྱི་དགེ་བ་ཡང་ཡོངས་སུ་མི་འགྲུབ་བོ། ། ཅི་སྟེ་སྔགས་གྲུབ་ན་ཡང་དེ་མ་
ཐག་ཏུ་སྟོར་ཞིང་ཉམས་པར་འགྱུར་ན་གཟུགས་དང་གཟུགས་མེད་པའི་ཏིང་ངེ་
འཛིན་དང་། ཐེག་པ་གསུམ་དང༌། ཐེག་པ་གཅིག་ཐོབ་པར་འགྱུར་བ་ལྟ་ཅི་
སྨོས།
ཚངས་པ་ཆེན་པོ་གཞན་ཡང་གནས་པ་དང་བཅས་པར་མི་བྱ་བའི་ཆོས་
བཅུ་ཡོད་དེ།
ཏིང་ངེ་འཛིན་ནི་བསྒོམ་པ་དང་སྤྱོད་པ་ངན་པ་འདི་དག་ལས་
འགའ་ཞིག་དང་ལྡན་ན་ཏིང་ངེ་འཛིན་ཡོངས་སུ་མི་འགྲུབ་བོ། ། ཅི་སྟེ་སྔར་
གྲུབ་ན་ཡང་དེ་མ་ཐག་ཏུ་སྟོར་ཅིང་ཉམས་པར་འགྱུར་རོ། ། བཅུ་གང་ཞེ་ན།
འདི་ལྟ་སྟེ། ། ལས་སུ་བྱ་བའི་དངོས་པོ་ལ་དགའ་ཞིང་ཆགས་པ་དང༌། བྲེ་མོའི་
གཏམ་ལ་དགའ་ཞིང་ཆགས་པ་དང༌། གཉིད་ཀྱིས་ལོག་པ་ལ་དགའ་ཞིང་
ཆགས་པ་དང་། ཟང་ཟིང་ཚོལ་བ་ལ་དགའ་ཞིང་ཆགས་པ་དང་། གཟུགས་
བཟང་པོ་ལ་དགའ་ཞིང་ཆགས་པ་དང་།སྒྲ་སྙན་པ་ལ་དགའ་ཞིང་ཆགས་པ་
དང༌། དྲི་ཞིམ་པོ་ལ་དགའ་ཞིང་ཆགས་པ་དང༌། རོ་ཞིམ་པོ་ལ་དགའ་ཞིང་
ཆགས་པ་དང་། རེག་བྱ་འཇམ་པོ་ལ་དགའ་ཞིང་ཆགས་པ་དང་། རྟོག་པ་
དང་སྤྱོད་པ་ལ་དགའ་ཞིང་ཆགས་པའོ། ཚངས་པ་ཆེན་པོ་དེ་ལྟར་ཤེས་པར་བྱ་
སྟེ། གནས་པ་དང་སྤྱད་པར་མི་བྱ་བའི་ཆོས་རྣམ་པ་བཅུ་པོ་སྟེ་ཏིང་ངེ་འཛིན་

ནི་བསྒོམ་པ་དག་སྤྱོད་པ་ངན་པ་འདི་ལས་འགའ་ཞིག་དང་ལྡན་ན་ཡང་ཏིང་ངེ་
འཛིན་ནི་ཡོངས་སུ་མི་འགྲུབ་བོ། །ཅི་སྟེ་སྔར་གྲུབ་ན་ཡང་དེ་མ་ཐག་ཏུ་སྟོར་
ཅིང་ཉམས་པར་འགྱུར་རོ། ། གལ་ཏེ་ཏིང་ངེ་འཛིན་ནི་དེ་མ་བསྒྲུབས་ནས་དགེ་
བའི་ཚོགས་ཅི་བསགས་བདེ་བའི་དོན་དུ་མི་འགྱུར་ཏེ། གང་དག་བདག་གིས་
ལོངས་སྤྱོད་དང་དད་པས་སྦྱིན་པ་བསྒྲུབ་པའི་ཕྱིན་སེམས་དང་སེམས་ལས་བྱུང་
བའི་ཆོས་ངན་པ་སྐྱེ་བར་འགྱུར་རོ། ། དེའི་རྐྱེན་གྱིས་རྒྱལ་པོ་དང་བློན་པོ་ཆེན་
པོའི་ཁྲིམས་དང་ཡང་འགལ་བར་བྱེད་དོ། ། ཁ་ཅིག་ལ་ཡང་གཤེ་ཞིང་སྤྱོ་བ་
ཡང་བྱེད་དོ། །ཁ་ཅིག་ལ་ནི་ལྕག་གིས་གཞུ་བ་དང༌། ། ཁ་ཅིག་ལ་ནི་ལུས་ཀྱི་
ཡན་ལག་དང་ཉིང་ལག་གཅོད་ཅིང་སྲོག་གཅོད་པར་བྱེད་དོ། ། དེའི་རྒྱུ་དེའི་
རྐྱེན་གྱིས་ནང་དྲག་པོས་འདེབས་ཤིང་ཡུན་རིང་པོར་སྡུག་བསྔལ་མྱོང་བ་དང་།
ཚེ་ཐུང་བ་དང༌། འཆི་འཕོས་ནས་ཀྱང་ངན་སོང་གསུམ་གང་ཡང་རུང་བ་ཞིག་
གི་ནང་དུ་སྐྱེ་བ་ནས། མཚམས་མེད་པའི་སེམས་ཅན་དམྱལ་བའི་བར་དུ་ལྟུང་
བར་འགྱུར་རོ། ། ཨ་ཊ་ཀ་དང་། ཨ་ར་ད་ཀ་དང༌། ལྷ་མིན་ལ་སོགས་པ་
དང་འདྲ་བར་བསམ་གཏན་ལས་ཉམས་ནས། མཚམས་མེད་པའི་སེམས་ཅན་
དམྱལ་བའི་བར་དུ་ལྟུང་ཞིང་རྣམ་པ་ཚད་མེད་པ་སྙེད་ཀྱི་སྡུག་བསྔལ་ཆེན་པོ་མི་
བཟོད་པ་ཀུན་མྱོང་བར་འགྱུར་རོ། ། དེའི་ཚེ་བཅོམ་ལྡན་འདས་ཀྱིས་ཚེ་དང་
ལྡན་པ་ཅང་ཤེས་ཀོའུ་དི་རྒྱ་ལ་འདི་སྐད་ཅེས་བཀའ་སྩལ་ཏོ། ། ཁྱོད་བས་
མཐར་གནས་ཤིང་ཏིང་ངེ་འཛིན་ནི་བསྒོམ་པའི་དགེ་སློང་དག་གནས་ཁང་
མཆོག་དག་ན་གནས་ཤིང༌། མལ་ཆ་མཆོག་དང༌། ། ཁ་ཟས་མཆོག་ལ་སྤྱོད།
ཅིང་དགེ་འདུན་གྱི་ལས་ཐམས་ཅད་མི་བྱེད་པར་གནང་ངོ༌། ། ཅིའི་ཕྱིར་ཞེ་ན།
ཏིང་ངེ་འཛིན་བསྒོམ་པ་དག་གལ་ཏེ་འཚོ་བའི་ཡོ་བྱད་ཀྱིས་བྲེལ་བར་གྱུར་ན།
སེམས་དང་སེམས་ལས་བྱུང་བའི་ཆོས་ངན་པ་སྐྱེ་ཞིང་ཏིང་ངེ་འཛིན་ཐམས་ཅད་
མི་འགྲུབ་པ་ནས། མཚམས་མེད་པའི་སེམས་ཅན་དམྱལ་བའི་བར་དུ་ལྟུང་

ཞིང་མི་བཟད་པའི་སྡུག་བསྔལ་ཆེན་པོ་རྣམ་པ་ཚད་མེད་པ་སྙེད་མྱོང་བར་འགྱུར་
རོ། ། ཏིང་ངེ་འཛིན་བསྒོམ་པ་དག་གལ་ཏེ་འཚོ་བའི་ཡོ་བྱད་དང་ལྡན་ན།
ཏིང་ངེ་འཛིན་མ་གྲུབ་པ་ཡང་འགྲུབ་པ་དང་། སྔར་གྲུབ་པ་དག་ཀྱང་མི་
ཉམས་སོ། ། དེའི་དབང་གིས་མི་དགེ་བའི་ཆོས་ཐམས་ཅད་མི་སྐྱེ་བ་ནས་གཞུང་
དེ་ཉིད་དུ་རྒྱས་པར་མི་དགེ་བའི་རྟོག་པ་དང་དཔྱོད་པའི་བར་དུ་མི་སྐྱེ་ལ།
མཐོ་རིས་ཀྱི་ལྷར་སྐྱེ་བ་ནས། ། མྱ་ངན་ལས་འདས་པའི་བར་དུ་ཐོབ་པར་
འགྱུར་རོ། ། ཏིང་ངེ་འཛིན་ནི་བསྒོམ་པ་དག་གལ་ཏེ་ཏིང་ངེ་འཛིན་ནི་མ་གྲུབ་
ན་ནམ་གྱི་སྟོད་དང༌། ནམ་གྱི་སྨད་ལ་མི་ཉལ་བར་བྱ་སྟེ་བརྩོན་འགྲུས་སུ་
བསླབ་ཅིང་བསྒོམ་པ་དང༌། འདུ་འཛི་ཡོངས་སུ་སྤངས་ཏེ་འདོད་པ་ཉུང་ཞིང་
ཆོག་ཤེས་པར་བྱ་བ་དང་། ཅི་ལ་ཡང་མི་ཆགས་པ་དང་། འདོད་ཆགས་
དང་། ཞེ་སྡང་དང་། ཁོང་ཁྲོ་དང་། འཆབ་པ་དང་། འཁྲུགས་པ་དང་།
འཚེ་བ་དང་།ང༌ རྒྱལ་དང་། རྒྱུགས་པ་དང། ཕྲག་དོག་དང་།
འཇུངས་པ་དང་། ཕྲ་མ་དང་།ངག་རྩུབ་པོ་དང་། བརྫུན་དང་།
འཇིག་རྟེན་གྱི་རྩོད་པ་དང་བག་མེད་ཐམས་ཅད་ཡོངས་སུ་སྤང་ངོ་། ། གང་དེ་
ལྟར་ནན་ཏན་བྱེད་པ་དེ་ནི་བརྒྱ་བྱིན་དང༌། ཚངས་པ་དང་། འཇིག་རྟེན་
སྐྱོང་བ་བཞི་དང༌། འཁོར་ལོས་སྒྱུར་བའི་རྒྱལ་པོ་ལ་སོགས་པས་བསྟོད་པ་
དང༌། བསྔགས་པ་དང༌། ཕྱག་དང་། བསྟི་སྟང་དང་། རིམ་གྲོ་དང༌།
བསྙེན་བཀུར་ལ་སོགས་པ་དང་། སྦྱིན་པ་བྱེ་བ་ཁྲག་ཁྲིག་བརྒྱ་སྟོང་སྙེད་ཀྱང་
བླང་བར་བྱ་ན། རྒྱལ་རིགས་དང༌།་། བྲམ་ཟེ་དང་།། རྗེའུའི་རིགས་ལ་
སོགས་པའི་མཆོད་པ་ལེན་པ་ལྟ་ཅི་སྨོས། ཏིང་ངེ་འཛིན་མ་ཐོབ་པ་དག་ཀྱང་
དེ་དག་གིས་བསྟོད་པ་དང་། བསྔགས་པ་དང་། ཕྱག་དང་། བཀུར་སྟི་
དང༌། རིམ་གྲོ་དང་། བསྙེན་བཀུར་དང་། སྦྱིན་པ་དང༌། མཆོད་པ་
བདག་གིར་བྱེད་དུ་དབང་ན། ཏིང་ངེ་འཛིན་ནི་ཐོབ་པ་ལྟ་སྨོས་ཀྱང་ཅི་དགོས།

དེ་ནས་བཅོམ་ལྡན་འདས་ཀྱིས་ཚིགས་སུ་བཅད་དེ་བཀའ་སྩལ་པ།
ཏིང་ངེ་
འཛིན་བསྒོམས་པས་ཐེ་ཚོམ་གཅོད་འགྱུར་ཏེ། དེ་མ་གཏོགས་པ་གཞན་གྱིས་
ནུས་པ་ག་ལ་ཡིན། དེ་ལས་ཏིང་འཛིན་བསྒོམ་པ་མཆོག་ཡིན་གྱིས། ། མཁས་
པ་དག་གིས་དེ་ལ་མཆོད་པར་བྱ། ། ཤིན་ཏུ་རྒྱས་པ་ཆེན་པོ་སའི་སྙིང་པོ་འཁོར་
ལོ་བཅུ་པའི་མདོ་ལས་འབྱུང་བ་གནས་པ་དང་སྤྱད་པར་མི་བྱ་བ་སྟེ། ཏིང་ངེ་
འཛིན་གྱི་མི་མཐུན་པའི་ཕྱོགས་རྣམ་པར་བཞག་པ་རྫོགས་སོ། །
རྒྱ་གར་གྱི་མཁན་པོ་ཧྭ་ཤང་ཟབ་མོ་ལ་སོགས་པ་དང་། ཞུ་ཆེན་གྱི་ལོ་ཙཱ་
བ་བནྡེ་རྣམ་པར་མི་རྟོག་པས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

བགེགས་སེལ།
རྣལ་འབྱོར་པའི་རྟོག་པའི་བགེགས་སེལ་བ་ཞེས་བྱ་བ། རྗེ་བཙུན་བླ་མ་
རྣམས་དང༌། དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ། ། ཅི་ཕྱིར་གང་
གིས་གང་ལ་གང་ལྟར་བསྒོམ། ། རྟགས་དང་ཡོན་ཏན་བར་ཆད་བགེགས་སྐྱོན་
བསལ། ། དེ་དག་ཤེས་ནས་གོམ་པས་བྱང་ཆུབ་འཐོབ། ། མ་ཐོས་མ་ཤེས་མི་
འགྲུབ་ཡང་ན་འགྱངས། ། དང༌ པོ་ཅིའི་ཕྱིར་བསྒོམ་པ་གཟུང༌ འཛིན་
གཉིས། ། མ་སྤངས་ཇི་བཞིན་མ་བསྒོམ་རྣལ་འབྱོར་པས། ། ཕྱག་འཚལ་
མཆོད་བཤགས་སྦྱིན་པ་མང་བྱས་ཀྱང་། ། བསོད་ནམས་འཕེལ་ཡང་ཡེ་ཤེས་
རྫོགས་མི་འགྱུར། ། གཉིས་པ་གང་གིས་རྣལ་འབྱོར་དང་ལྡན་པ། ། ཐོས་མང་
བརྩོན་ཞིང་དམ་ཚིག་སྡོམ་གནས་ཤིང༌། ། མཆོད་དང་སྦྱིན་མོས་བྱང་ཆུབ་
སེམས་ལྡན་པས། ། དེ་ནི་ཐེག་ཆེན་གསང་བའི་སྣོད་ཡིན་བསྒོམ། ། གསུམ་པ་
གང་ལ་ཞེ་ན་རང་གི་སེམས། ། ཇི་བཞིན་མ་བཅོས་ཡེ་ནས་རྣམ་དག་ཅིང༌། །
སྤྲོས་བྲལ་ཡོད་མེད་རྟག་ཆད་མཐའ་སྤངས་པ། ། དེ་ལ་གཡེང་བ་མེད་པར་རྟག་
ཏུ་གནས། ། བཞི་བ་གང་ལྟར་བསྒོམ་པ་བསྒོམ་བྱ་དང༌། ། སྒོམ་པ་གཉིས་
མེད་རང་གི་ངོ་བོ་ལ། ། ཅི་ཡང་མེད་ལ་ཅིར་ཡང་སྣང་བསལ་བར། ། བྱིང་
རྨུགས་སྤྲོས་པའི་རྟོགས་པ་མེད་བར་བསྒོམ། ། ལྔ་པ་དེ་རྟག་རྣལ་འབྱོར་བརྩོན་
ལྡན་ལ། ། དང་པོ་གཉིད་དང་འདོད་སྲེད་ཆུང་བར་འགྱུར། ། དེ་ནས་རིམ་
གྱིས་རྨི་ལམ་འདོད་ལ་སོགས། ། རྟོག་པ་ཇི་བཞིན་ཆོ་འཕྲུལ་གཟུགས་ཀྱང་
401

སྟོན། ། དྲུག་པ་དེ་ཡི་ཡོན་ཏན་བསམ་བརྗོད་པ། ། མངོན་གསུམ་ཚེ་རིང་ནད་
རྣམས་གསོ་བ་དང་། ། བགེགས་སེལ་ལ་སོགས་ཡོན་ཏན་མང་པོ་འབྱུང༌། །
དེ་བཞིན་རིམ་གྱིས་བྱང་ཆུབ་ལམ་ལ་འཇུག ། བདུན་པ་བར་ཆད་བགེགས་ནི་
རྣལ་འབྱོར་པ། ། གནས་སྤངས་གནས་ཚོལ་གཞན་དུ་འགྲོ་འདོད་ན། །
གནོད་སྦྱིན་གཞན་དང༌ གཞན་དུ་འགྲོ་འདོད་དེ། ། རྣལ་འབྱོར་སེམས་ལ་
ཞུགས་ནས་གནས་གཞན་འཕེན། ། གལ་ཏེ་རྣལ་འབྱོར་བསྒོམ་ཞིང་གནས་
བཟུང་བས། ། སྨྲ་བཅད་བར་སྐབས་ནང་དུ་གཞན་འཇུག་དང༌། ། ཕྱིས་བྱུང་
ཁེ་གྲགས་འདོད་པ་རྐམ་ཟས་ནོར་ཚོལ། ། ཡི་དྭགས་འདོད་སྲེད་ཅན་གདོན་དེ་
སེམས་ཞུགས། ། གལ་ཏེ་རྣལ་འབྱོར་སེམས་འཁྲུགས་འཐབ་འདོད་ཅིང་། །
འཁོར་ལ་གཤེ་དང་གཞན་ལ་སྤྱོད་བྱེད་ན། ། འབྱུང་པོའི་བདག་པོ་ཡ་བ་ཤོ་ན་
བ། ། སྒྲུབ་པོ་དེ་ཡི་སྙིང་ལ་ཞུགས་པ་ཡིན། ། གལ་ཏེ་རྣལ་འབྱོར་འབྲེས་ཤིང་
ཉལ་ལ་དགའ། ། ཟས་སྐོམ་སྲེད་ཅིང་བཟླས་ལ་མི་རྩོན་ན། ། ལྟོ་འཕྱེ་ཉལ་
བརྩོན་སྙོམ་བྱེད་ཅེས་བྱ་བ། ། རྣལ་འབྱོར་སེམས་ལ་ཞུགས་ནས་གནས་པར་
བྱེད། ། གལ་ཏེ་རྣལ་འབྱོར་རང་གི་ལོངས་སྤྱོད་རྐྱེན། ། ཡོ་བྱད་སྲུང་ཕྱིར་སོ་
འཛུགས་སྲུངས་མ་བསྐོ། ། གསོག་ཕྱིར་འདོད་ཚུལ་གཞན་དུ་གཏོང་འདོད་
ན། ། གནོད་སྦྱིན་ནོར་སྲུངས་ཞེས་བྱ་སེམས་ལ་ཞུགས། ། གལ་ཏེ་རྣལ་འབྱོར་
ཕ་མ་སྤུན་ཚོགས་ལ། ། ཚིགས་ནས་སྨོན་ལམ་རིམ་གྲོས་སྲུང་བྱེད་ན། ། ལྷན་
ཅིག་སྐྱེས་པའི་བག་ཆགས་མ་བྱུང་བས། ། ཉོན་མོངས་མི་སྤོངས་བྱང་ཆུབ་རིང་
བར་འགྱུར། ། གལ་ཏེ་རྣལ་འབྱོར་གཟའ་སྐར་འཇུག་ཕོད་དང་། ། དུས་དང་
ལོ་ཟླ་བཟང་བ་རྩི་བྱེད་ན། ། དབྱེར་མེད་མཉམ་པ་ཉིད་དང་འགལ་བས་
ན། ། བྱང་ཆུབ་ཐོབ་པ་རབ་ཏུ་དཀའ་བར་འགྱུར། ། གལ་ཏེ་རྣལ་འབྱོར་ཐོས་

མང་རྟོགས་ཆེ་ཞིང་། ། བསྒོམ་བརྩོན་བསྙེམས་པས་བདག་བསྟོད་གཞན་སྨོད་
ན། ། ཉོན་མོངས་མི་སྤོངས་ང་རྒྱལ་འཕེལ་འགྱུར་བས། ། ཕྱིར་ཡང་ལྷུང་ཞིང་
བྱང་ཆུབ་རིང་བར་འགྱུར། ། གལ་ཏེ་རྣལ་འབྱོར་བདག་ལ་གཞན་དག་
གིས། ། སྔོན་དང་ད་ལྟར་མ་འོངས་གནོད་བྱེད་ཅེས། ། ཞེ་སྡང་སྐྱེས་ནས་རིག་
སྔགས་གསོད་གཏོང་ན། ། ཞེ་སྡང་དབང་གིས་བྱང་ཆུབ་རིང་བར་འགྱུར། །
གལ་ཏེ་བདག་ལ་གཞན་གྱིས་མཆོད་བཀུར་ཞིང༌། ། བསྔགས་པ་མང་བརྗོད་
བསྟོད་ལ་སེམས་དགའ་ན། ། འགྲོ་ལ་ཕྱོགས་ཆར་གྱུར་ཏེ་ཆགས་སེམས་
ཀྱིས། ། བྱང་ཆུབ་ལམ་ལ་འདིས་ཀྱང་རིང་བར་འགྱུར་། ། གལ་ཏེ་རྣལ་འབྱོར་
འཁོར་མང་འདུ་ལོང་དག ། རྒྱལ་པོ་ལྟ་བུར་མང་པོ་བསྟེན་ན་ནི། ། ཁེང་
གྲགས་ཡིན་པས་བསྒོམ་པ་གཡེང་བའི་རྒྱུ། ། བྱང་ཆུབ་ལམ་ལས་ཤིན་ཏུ་རིང་
བར་འགྱུར། ། བརྒྱད་པ་སྐྱོན་བསལ་ཐབས་ནི་རྣལ་འབྱོར་བ།སེམས་ལ་
བར་ཆད་མཚན་མ་དེ་བྱུང་ན། འདི་ལྟར་བསམ་ནས་རྣམ་རྟོག་བསལ་བར་
བྱ། ། ཆོས་སུ་ཅི་སྣང་སེམས་ལས་གཞན་མེད་ཅིང་། ། སེམས་ཀྱི་རང་བཞིན་
ཆོས་ཉིད་ངོ་བོ་ལ། ། བཟང་ངན་སྤོང་ལེན་འདོད་སྲེད་བྱམས་སྡང་སོགས། །
རྟོག་དང་རྟོག་པའི་དབང་གིས་བགེགས་བྱུང་ན། ། སེམས་ལ་བལྟས་ན་གང་
ཡང་མི་སྣང་བས། ། སྣང་མེད་སེམས་རྟོགས་མཚན་མ་ག་ལ་ཡོད། ། བདག་
རྟོགས་མཚན་མར་སེམས་ལ་གཟུགས་ཉེས་པས། ། རྟོག་པ་ཐམས་ཅད་སྤངས་
ཤིང་རྟོགས་མེད་གནས། ། རྟོགས་པ་མེད་པ་ལ་ཡང་གནས་པ་མེད། ། དེ་ལྟར་
རིང་དུ་གནས་ན་རྟོག་བགེགས་ནི། ། མྱུར་བས་ཞི་གནས་ཇི་བཞིན་བསྒོམ་པ་
ལ། ། བར་ཆད་སེམས་ཀྱི་རྟོག་པ་འབྱུང་མི་འགྱུར། ། བྱང་ཆུབ་འབྲས་བུ་མྱུར་
དུ་ཐོབ་པར་འགྱུར། ། རྣལ་འབྱོར་པའི་རྟོག་པའི་བགེགས་སེལ་བ་ཞེས་བྱ་

བ། ། དངོས་གྲུབ་རྙེས་པའི་སློབ་དཔོན་མཁས་པ་ཆེན་པོ་སངས་རྒྱས་གསང་
བའི་ཞལ་སྔ་ནས་མཛད་པ་རྫོགས་སོ། ། འདི་ནི་གསང་སྔགས་ཡོ་གའི་རྣལ་
འབྱོར་གྱི་རྒྱུད་ལ་བརྟེན་ནས་བཤད་པ་འདྲའོ། ། སྔོན་གྱི་ལོ་ཙཱ་བ་ཆེན་པོ་
རྣམས་ཀྱིས་བསྒྱུར་བ་སྟེ་འགྱུར་རྙིང་ལགས་སྐད་དོ། ། དེ་ལྟར་གཏིང་ངེ་འཛིན་
བསྒོམ་པའི་རྣལ་འབྱོར་པས་ཐོག་མར་ཏིང་ངེ་འཛིན་གྱི་ཚོགས་ལ་གནས་པར་བྱ་
བ་རྣམས་བཤད་ཟིན་ཏོ། ། དེ་ནི་བསྒོམ་པའི་རིམ་པ་དངོས་ཀྱི་དོན་རྣལ་འབྱོར་
སྤྱོད་པ་དང༌། དབུ་མའི་གྲུབ་པའི་མཐའ་རྣམ་པ་གཉིས་ལ་བརྟེན་ནས་སྟོན་

རྣལ་འབྱོར་གྱི་མཚན་ཉིད།
རྒྱ་གར་སྐད་དུ། ཡོ་ག་ལག་ཎ་ས་ཏྱ། བོད་སྐད་དུ། རྣལ་
འབྱོར་གྱི་མཚན་ཉིད་ཀྱི་བདེན་པ། ། རྗེ་བཙུན་སྒྲོན་མ་ལ་ཕྱག་འཚལ་ལོ། །
ཕྱོགས་བཅུ་ཀུན་གྱི་སངས་རྒྱས་དང་། ཆོས་དང་དགེ་འདུན་ཚོགས་བཅས་
ལ། ། ཐལ་སྦྱར་གུས་པས་ཕྱག་འཚལ་ནས། ། རྣལ་འབྱོར་བསྒོམ་པའི་མན་
ངག་འདི། ། རིན་ཆེན་སྣ་ཚོགས་བསྡུས་པ་ལྟར། ། རྣལ་འབྱོར་པ་རྣམས་གྲོལ་
བའི་ཕྱིར། ། མདོར་བསྡུས་ནས་ནི་བཤད་པར་བྱ། ། ནམ་གྱི་ཆ་སྨད་གཉིད་
ལས་སད། ། བདག་མ་གཏོགས་པའི་སེམས་ཅན་ལ། ། ཐོག་མ་ཉིད་དུ་སྙིང་རྗེ་
བསྒོམ། ། དེ་ནས་བདག་ཉིད་ལ་བལྟས་ནས། ། དེང་གི་ཉིན་ཞག་འདི་ལ་
ནི། ། སློང་བའི་བསོད་ནམས་དག་ལ་ནི། ། ཇི་སྲིད་འོངས་ཀྱང་སེར་སྣ་
ཡི། ། དྲི་མས་མ་གོས་ཉིད་དུ་བྱ། ། གལ་ཏེ་བསླབ་པ་ལས་འགལ་བའི། །
ཡིད་ལ་རྒྱུ་བ་ཕྲ་མོ་ཡང་། བསམ་པ་ཉིད་དུ་མི་བྱ་ན། ། དག་དང་ལུས་ཀྱིས་
སྨོས་ཅི་དགོས། ། བདག་ལ་དེ་རིང་ཁྲོ་བ་དང་། ། རྡེག་པ་ལ་སོགས་འབྱུང༌
བར་ཤོག ། དེས་ཀྱང་འཁྲུག་པ་མི་བྱ་ཞིང༌། ། ལེ་ལོ་བྱུང་ན་ཤེས་བཞིན་
གྱིས། ། མགོ་ལ་མེ་འབར་བཞིན་དུ་དོར། ། བདག་གིས་འགྲོའམ་ཉལ་འདུག་
རུང་། ། སྤྱོད་ལམ་ཇི་ལྟར་གནས་འདུག་ཀྱང༌། ། ཡིད་ནི་ལྷ་ཡི་ང་རྒྱལ་
དང༌། ། སྐད་ཅིག་ཙམ་ཡང་མི་འབྲལ་བར། ། རང་ཉིད་ཡིན་པར་རྟག་ཏུ་
བསམ། ། འཁོར་བ་མྱ་ངན་འདས་པ་ཡི། ། ཤེས་དང༌ཤེས་བྱ་བདག་གིས་
ནི། ། དེ་རིང་ཉིད་ནས་བདག་གིས་བརྟག ། སྟོད་དང་སྨད་པ་གྲགས་མི་
གྲགས། ། གཞན་དག་ཇི་ལྟར་ཟེར་ཡང་ནི། ། དེ་ཉིད་བྲག་ཆ་ལྟ་བུ་དང་། །

འོན་པ་ལྟ་བུར་བདག་གིས་བྱ། ། ཆགས་པའི་གཟུགས་སྒྲ་དྲི་རོ་རེག ། འདོད་
ཡོན་ལྔ་ལ་གང་དུ་ཡང་། ། རྣམ་ཤེས་འཕྲོ་བའི་ཡུལ་བྱུང་ཡང་། ། ངག་ཏུ་མ་
ཐོན་པར་དུ་བཟློག ། གཟུགས་སུ་སྣང་རྣམས་སྐུ་ཡི་ཡིན། ། སྒྲ་རྣམས་གསུང་
དུ་བདག་ཉིད་བརྟག ། སེམས་ཅན་བྱང་ཆུབ་རྒྱུ་ཡིན་ཕྱིར། ། དེ་ཡི་ཤེས་པ་ཡེ་
ཤེས་ཡིན། ། སེམས་ཅན་ཇི་ལྟར་མཐོང་གྱུར་ཀྱང་། ། དེ་དག་ཉིད་ལ་བློས་
ཕྱག་བྱ། །འདི་དག་ཉིད་ལ་བརྟེན་ནས་བདག ། སངས་རྒྱས་ཉིད་དུ་འགྲུབ་
པས་ནི། ། དགེ་བའི་བཤེས་གཉེན་དམ་པ་ཡིན། ། མང་པོ་ཚོགས་པར་གྱུར་པ་
ན། ། རོ་དང་དུར་ཁྲོད་འདུ་ཤེས་བསྐྱེད། ། གྲོང་དུ་འཇུག་པར་བྱེད་པ་
ན། ། བརྩོན་ར་ཁྲི་མོན་འདུ་ཤེས་བསྐྱེད། ། རྒྱལ་པོའི་ཕོ་བྲང་འགྲོ་བ་ན། །
ངན་འགྲོ་ནད་དང་འཆིང་བ་དང་། །གཡང་ས་ཆེན་པོའི་འདུ་ཤེས་བསྐྱེད། །
གལ་ཏེ་བུད་མེད་ཚོགས་མཐོང་ན། ། མི་གཙང་རྫས་ནི་སུམ་ཅུ་དང༌། །
འཁོར་བའི་ལམ་འདྲེན་ཡིན་པར་བསམ། ། ཉེ་དུ་ཕ་མ་བུ་ཚ་རྣམས། ། དེ་ལ་
ཆགས་སྡང་བཏང་སྙོམས་བསམ། ། དགྲ་རྣམས་མཐོང་ན་དེ་དག་གིས། །
བཟོད་རྫོགས་བྱང་ཆུབ་ཡིན་པར་བསམ། ། བདག་གིས་ལོངས་སྤྱོད་རྫས་ལ་
ཡང༌། ། འདིར་ནི་རྩོད་པའི་རྒྱུ་དང་ནི། ། ཕྱི་མར་ངན་འགྲོར་འཁྲིད་པར་
བསམ། ། བདག་ལ་བསྟོད་པ་བརྗོད་ན་ཡང་། ། འདི་ནི་ང་རྒྱལ་འཕེལ་བྱེད་
པས། ། ངན་འགྲོར་འཁྲིད་པར་བྱེད་པ་ཡིན། ། གལ་ཏེ་སྨོད་པ་བྱུང༌ ན་
ཡང་། ། འདི་ལ་བཟོད་བསྒོམ་བྱང་ཆུབ་ཡང་། ། འདིར་ནི་རྩོད་པའི་རྒྱུ་དང་
ནི། ། མཚན་རྣམས་རྫོགས་པར་རབ་ཏུ་བསམ། ། གནས་ལ་ཞེན་པ་བྱུང་གྱུར་
ན། ། རྨི་ལམ་གྲོང༌ ཁྱེར་ཇི་བཞིན་དུ། ། རྣལ་འབྱོར་པ་ཡིས་རབ་ཏུ་
བསྒོམ། ། བདག་གིས་དེང་ནི་ཉིན་ཞག་ལ། ། དག་ལས་བཟླས་བརྗོད་ཁ་ཏོན་
བྱ། ། བཀླག་སོགས་བསླབ་ལས་མི་འགལ་བར། ། དེ་རིང་བདག་གིས་སྨྲ་བར་
བྱ། ། ལུས་ཀྱི་གཡོ་བ་ཐམས་ཅད་ཀྱང་། ། མཆོད་དང་བསྐོར་བ་ལ་སོགས་

པ། །ངལ་གསོ་དོན་ཡོད་ཉིད་དུ་བྱ། ། རྣམ་རྟོག་གཉེན་པོས་མ་བསྡམས་
ན། ། ཚིག་ཏུ་བརྗོད་པས་ཅི་ཞིག་འགྲུབ། ། དེ་བས་རྣམ་པ་ཐམས་ཅད་
དུ། ། གཉེན་པོའི་དཔུང་ཚོགས་བསྐྱེད་ནས་ནི། ། ཉོན་མོངས་རྣམས་ནི་
དཔྱིས་ཕྱིན་བྱ། ། བཟའ་བཏུང་ཞིམ་པོ་ཟ་བའི་ཚེ། ། རོ་ལ་ཞེན་པ་སྤང་བྱ་
ཡིན། ། མི་གཙང་རྒྱུ་ལས་བྱུང་བ་དང་། ། ཐ་མར་མི་གཙང་འགྱུར་བར་
བསམ། ། རེག་བྱ་འཇམ་པོ་ཚོར་བའི་ཚེ། ། རེག་བྱ་ཇི་བཞིན་ཡིན་པར་
བསམ། ། འདིར་མང་སྨོས་པས་ཅི་ཞིག་དགོས། ། གང་དུ་ཉོན་མོངས་འཕེལ་
བ་ཡི། ། ཁྱིམ་པའམ་རབ་བྱུང་གང་ཡང་རུང་། ། དེ་དག་རབ་ཏུ་སྤང་བྱ་
ཞིང་། ། ཉོན་མོངས་རྣམ་པར་མི་འཕེལ་བའི། ། སྒྲུབ་པའི་གྲོགས་མཆོག་གང་
ཡང་རུང་། ། དེ་དག་བསྟེན་པ་མིག་ལྟར་བྱ། ། བདག་ནི་དེ་རིང་ནས་
བརྩམས་ཏེ། ། བྱང་ཆུབ་སྙིང་པོར་མཆིས་པར་དུ། ། རྟག་ཏུ་རབ་ཏུ་བྱུང་བ་
དང༌། ། ཆིངས་པར་སྤྱོད་པ་ཉིད་དུ་བྱ། ། ཉིན་མཚན་དུས་ལས་མ་ཡོལ་
བར། ། ཐུན་མཚམས་གསུམ་དུ་བསྒོམ་པར་དུ། ། སྲོག་དང༌ རྩོལ་བར་
(དཀག་)བཀག་པ་དང༌། ། རླུང་མེད་པ་ཡི་མར་མེ་ལྟར། ། རྟག་ཏུ་སྤྲོས་བྲལ་
བསྒོམ་པར་བྱ། ། དེ་ནས་ལྡང་ཚེ་ང་རྒྱལ་གྱིས། ། མཚན་དང་དཔེ་བྱད་སྐུར་
ལྡན་པའི། ། ལྷ་ཡི་ང་རྒྱལ་བརྟན་པོར་བསམ། ། མཚན་མོའི་ཐུན་ལ་བབ་པའི་
ཚེ། ། བདེ་གཤེགས་ཇི་ལྟར་གཟིམས་པ་ལྟར། ། འཇིག་རྟེན་རྟོག་སྤངས་
བདག་ཉིད་ཉལ། ། མདོར་ན་ཆོས་རྣམས་ཐམས་ཅད་ཀུན། ། རྨི་ལམ་ལྟ་བུར་
བརྟག་པར་བྱ། ། རྣལ་འབྱོར་བསྒོམ་རྣམས་གཙོར་བྱ་ཡི། ། ལུས་ངག་དགེ་བ་
གཙོར་མི་བྱ། ། ཆོས་སྤྱོད་རྣམ་བཅུ་ལ་སོགས་པ། ། ཉོན་མོངས་རྟོག་པས་མ་
གཡེངས་པར། ། བསྒྲིམས་ནས་བདག་གིས་འབད་པས་བསྒྲུབ། ། རྟག་ཏུ་
འཆི་བསམས་མ་ཆགས་བློས། ། དངོས་པོ་ཅི་ལའང་མི་ཆགས་པར། ། སྤྱོད་
ལམ་ཇི་ལྟར་གནས་ཀྱང་བསྒོམ། ། བསོད་ནམས་སེམས་ཅན་ཀུན་ལ་བསྔོ། 

བྱང་ཆུབ་བཟང་པོ་བདག་གིས་ནི། ། རྣལ་འབྱོར་བསྒོམ་པ་བརྩམས་པ་ཡི། །
དགེ་བ་ཟླ་ཟེར་དྲི་མེད་དེས། ། བདག་དང་འགྲོ་བ་མ་ལུས་པས། ། དཔལ་
ལྡན་རྡོ་རྗེ་འཆང་འགྲུབ་ཤོག ། རྣལ་འབྱོར་གྱི་མཚན་ཉིད་བདེན་པ་ཁམས་པ་
ཆེན་པོ་དཔལ་བྱང་ཆུབ་བཟང་པོའི་ཞལ་སྔ་ནས་མཛད་པ་རྫོགས་སོ། ། ། །
མཚན་ཞབས་ཀྱི་ཕྱོགས་
།
པ།
117
་

རྣལ་འབྱོར་བསྒོམ་པ་ལ་འཇུག་པ།
རྒྱ་གར་སྐད་དུ། ། བྷ་བ་ནཱ་ཡོ་གཱ་བ་ཏཱ་ར། བོད་སྐད་དུ། རྣལ་
འབྱོར་བསྒོམ་པ་ལ་འཇུག་པ། ། འཇམ་དཔལ་གཞོན་ནུར་འགྱུར་པ་ལ་ཕྱག་
འཚལ་ལོ། ། གང་གིས་སྒྲིབ་པ་མཐའ་དག་མ་ལུས་པར་བསལ་ཏེ་ཆོས་ཀྱི་སྐུ་
ཐོབ་པར་འདོད་པ་དེས། འདི་ལྟར་བྱང་ཆུབ་ཏུ་སེམས་བསྐྱེད་པ་དང་། ཞི་
གནས་དང་ལྷག་མཐོང་བསྒོམ་པ་ལ་འབད་སྟེ། ། དེ་ལྟ་མ་ཡིན་ན་རྒྱུ་མེད་པ་ལ་
སོགས་པ་ལས་འབྲས་བུ་ཆོས་ཀྱི་སྐུ་མི་ཐོབ་སྟེ། དེའི་ཕྱིར་དེ་རྣམས་ལ་འབད་
པར་བྱའོ། ། དེ་ལ་སངས་རྒྱས་ཀྱི་ཆོས་ཐམས་ཅད་འཐོབ་པའི་གཞི་ནི་བྱང་ཆུབ་
ཏུ་སེམས་བསྐྱེད་པ་ཡིན་ཏེ། ། དེ་བསོད་ནམས་ཆེ་བར། བྱང་ཆུབ་སེམས་ཀྱི་
བསོད་ནམས་གང་། ། དེ་ལ་གལ་ཏེ་གཟུགས་མཆིས་ན། ། ནམ་མཁའི་ཁམས་
ནི་ཀུན་གང་སྟེ། ། དེ་ནི་དེ་བས་ལྷག་པར་འགྱུར། ། ཞེས་སོ། ། དེ་བས་ན་
བྱང་ཆུབ་ཏུ་སེམས་བསྐྱེད་དགོས་ཏེ། ། དེ་ལ་ཡང་གཉིས་ཏེ། ཀུན་རྫོབ་དང༌།
དོན་དམ་པའོ། ། དེ་ལ་ཀུན་རྫོབ་ནི་ཚད་མེད་པས་སེམས་ཅན་སྡུག་བསྔལ་ལས་
དགྲོལ་བར་དམ་བཅས་ཏེ། དེ་དག་ལ་ཕན་པའི་ཕྱིར་བདག་སངས་རྒྱས་སུ་
གྱུར་ཅིག་སྙམ་དུ་དང་པོ་སེམས་བསྐྱེད་པའོ། ། དེ་ཡང་ཆོ་ག་བཞིན་དུ་གཞན་
ལས་ནོད་པར་བྱའོ། ། དོན་དམ་པ་བྱང་ཆུབ་ཀྱི་སེམས་ནི་བརྗོད་དུ་མེད་པ།
དྲི་མ་མེད་པ་མཐའ་མེད་པ། ། སྤྲོས་པ་མེད་པ། གཡོ་བ་མེད་པ། སྣང་བ་
དང༌། མི་སྣང་བ་ཐམས་ཅད་དང་བྲལ་བའོ། ། དེ་ནས་ཏིང་ངེ་འཛིན་ནི་
མཐའ་དག་གི་ངོ་བོ་ཉིད་ཞི་གནས་བསྒྲུབ་པར་བྱ་སྟེ། ཇི་སྐད་དུ། གསེར་གྱི་
ཁ་དོག་ལྟ་བུའི་སྐུ་ལུས་ཀྱིས། ། འཇིག་རྟེན་མགོན་པོ་ཀུན་ཏུ་མཛེས་པ་སྟེ། །

དམིགས་པ་དེ་ལ་གང་གི་སེམས་འཇོག་པ། ། བྱང་ཆུབ་སེམས་དཔའ་མཉམ་
པར་བཞག་ཅེས་བྱ། ཅེས་བྱ་བ་གསུངས་པ་ལྟ་བུ་སྟེ། ། སངས་རྒྱས་ཀྱི་སྐུ་དེ་ནི་
གསེར་བཙོ་མ་དང་འདྲ་བར་སེར་བ། མཚན་དང༌ དཔེ་བྱད་ཀྱིས་བརྒྱན་
པ། ། འོད་ཟེར་དང་བཅས་པ་དེ་ལ་འདོད་པ་བསྐྱེད་དེ། ། འདུན་པ་དང་
སེམས་ཀྱི་གནོད་པ་སྤངས་ཏེ། ། ལུས་དྲང་པོར་བསྲང་བ།
སྐུ་དེ་ལྟ་བུ་ལུགས་
མའམ་རི་མོར་བྲིས་པ་མདུན་དུ་བཞུགས་ཏེ་རྒྱུན་དུ་ཡིད་ལ་བྱས་ན། དེ་ཉིད་
དམ་གཞན་ཡན་ལག་ལ་སོགས་པ་ནས་རྫོགས་པར་མངོན་སུམ་དུ་མཐོང་བར་
འགྱུར་རོ། ། གང་གི་ཚེ་དམིགས་པར་གྱུར་བའི་ཚེ་ཉིན་མཚན་ཕྱེད་པར་མ་
གཡེངས་པར་བསྟན་པར་བྱའོ། ། སེམས་བྱིང་བའམ་རྒོད་པ་ལ་སོགས་པར་
གྱུར་ཏམ། དོགས་ནས་སངས་རྒྱས་ཀྱི་ཡོན་ཏན་ལ་འདོད་པས་སྤྲོ་བར་བྱ་སྟེ།
དེ་བཞིན་དུ་ནན་ཏན་བྱའོ། ། དེས་འགྲུབ་པར་འགྱུར་རོ། ། དེ་ནས་ཤེས་རབ་
མཐའ་དག་གི་ངོ་བོ་ལྷག་མཐོང་བསྒྲུབ་པར་བྱ་སྟེ། དེ་ཡང་ཐོས་པ་མང་དུ་བྱ་
སྟེ། ཇི་ལྟར་ཞེ་ན། ལྷག་མཐོང་ནི་ཐོས་པ་དང༌། བསམ་པ་ལས་བྱུང་བའི་
ལྟ་བ་རྣམ་པར་དག་པའི་རྒྱུ་ལས་བྱུང་བ་ཡིན་ནོ་ཞེས་གསུངས་པ་དེ་ལྟ་བས་ན།
སངས་རྒྱས་ཀྱི་ཆོས་ངེས་པའི་དོན་དང་དྲང་བའི་དོན་ལ་གུས་པས་མང་དུ་མཉན་
ཏེ་བསམ་པས་ངེས་པར་ཡིད་ཆེས་པས་ཐེ་ཚོམ་མེད་པར་བྱའོ། ། དེ་ལྟ་མ་ཡིན་
ན་ཐེ་ཚོམ་གྱི་དྲ་བས་བཅིངས་པ་དེས་ནི་ལམ་ཁ་བྲག་གི་མདོར་ཕྱིན་པའི་མགྲོན་
པོ་ལྟར་གང་དུ་ཡང་ངེས་པར་མི་ཤེས་ཏེ། དེ་བས་ན་མང་དུ་ཐོས་པར་
བྱའོ། ། དེ་ནས་གནས་མཆོག་ཏུ་བསྔགས་པར་བྱ་བ་ཅི་ཡོད་པ་ཐམས་ཅད་བྱས་
ལ། ། ཟས་ཚོད་ཟིན་པ་དང་རིགས་པར་ཟོས་ནས། ། གཤང་གཅི་དོར་ཞིང་
མཆིལ་སྣབས་དོར་ལ། སྙིང་རྗེ་ཆེན་པོས་སེམས་ཅན་མ་ལུས་པ་བྱང་ཆུབ་ལ་
དགོད་དོ་སྙམ་དུ་བསམ་ལ། ཕྱོགས་བཅུ་དུས་གསུམ་གྱི་སངས་རྒྱས་དང་བྱང་
ཆུབ་སེམས་དཔའ་རྣམས་ལ་སྒོ་གསུམ་གྱིས་ཕྱག་བྱས་ཏེ། བདེ་བའི་སྟན་ལ་

གློད་ནས་འདུག་ནས། ། དབུགས་དང་སྡོམ་པ་མེད་པར་བྱས་ལ། གོས་རན་
པར་བྱ་སྟེ། ལུས་མི་སྐྱེ་མི་སྐུ་བ་དང༌། མིག་ཟམ་ཟིམ་དུ་བྱས་ནས།
དང་མཆུ་དང་ལྕེ་ཡང་ཐ་མལ་བར་བྱས་པའམ། ཡང་ན་སྤྱོད་ལམ་ཇི་ལྟར་
གནས་ཀྱང་རུང་སྟེ། སངས་རྒྱས་བྱང་ཆུབ་སེམས་དཔའ་རྣམས་མདུན་དུ་
ཞུགས་པར་དམིགས་ཏེ། དེ་དག་ལ་མཆོད་པ་དང་བསྟོད་པ་ལ་སོགས་པ་ཅི་
ནུས་སུ་བྱའོ། ། དེ་ནས་གོང་གི་སྐུ་དེ་ཉིད་ཤིན་ཏུ་གསལ་བར་དྲན་པ་ནང་དུ་
བཞག་ནས་དམིགས་སོ། ། དེ་གསལ་བར་གྱུར་པ་དང༌། སྐུ་དེ་གང་ནས་བྱོན།
གང་དུ་བཞུད། གང་གིས་བཞུགས། ཇི་ལྟར་བཞུགས་པ་བརྟག་གོ། དེ་
ནས་གང་ནས་ཀྱང་མ་བྱོན་པ་ལ་སོགས་པར་ཤེས་པར་བྱའོ། ། སྐུ་དེ་ནི་རང་
བཞིན་སྟོང་པ། ཡོད་མེད་ལས་འདས་པ། སྤྲོས་པ་རྣམས་དང་བྲལ་བར་
འདུག་སྟེ། དེ་བཞིན་དུ་ཆོས་ཐམས་ཅད་རང་གི་བློས་བརྟག་པ་ལས་གུད་ནི་
མེད་པར་ཁོང་དུ་ཆུད་པར་བྱའོ། ། དེའི་ཕྱིར་ཆོས་ཐམས་ཅད་དོན་དམ་པར་
རང་བཞིན་མེད་པར་བསམ་མོ། ། རང་བཞིན་གང་ཡང་མེད་དོ་སྙམ་པ་དེ་
ཡང་། ཡང་དག་པའི་ཤེས་རབ་ཀྱིས་སྤངས་ཏེ། ཡོད་མེད་ལས་འདས་པའི་
ཡུལ་དེ་ལྟ་བུ་ལ་ཤེས་པ་ཡང་ཡོད་མེད་དང་བྲལ་བ་དེ་ལྟ་བུས་དམིགས་པ་མེད་
པར་བསྒོམ་པར་བྱའོ། ། དེ་ལྟ་བས་ན་བར་དུ་སེམས་ཀྱིས་སེམས་ལ་བརྟགས་ཏེ་
དམིགས་པ་ལ་སེམས་འཇུག་ན། ཡང་དེ་བཞིན་དུ་དང་གིས་འཇུག་པ་མངོན་
པར་འདུ་བྱ་བ་མེད་པ་དེ་ཁོ་ན་ཉིད་ལ་ཤིན་ཏུ་གསལ་བར་གནས་པར་བྱའོ། །
དེས་སེམས་ཀྱིས་རྒྱུད་མི་གཡེང་བར་བྱའོ། ། ཅི་སྟེ་སེམས་གཡེངས་པར་གྱུར་ན།
འདི་ལྟར་དངོས་པོ་ཀུན་ནི་གཟུང་བ་དང་འཛིན་པ་སྟེ། གཟུང་བའི་དངོས་པོ་
རྡུལ་ཕྲ་རབ་ཏུ་བློས་བཤིག་སྟེ། དེ་ཉིད་ཀྱང་སོ་སོར་ཕྱེ་ན་དངོས་པོར་མེད་
དོ། །འཛིན་པ་ཡང་དེ་ལས་གུང་ན་མེད་དེ། དེའི་རྣམ་པར་སྣང་བའི་ཕྱིར་
རོ། ། དེས་གཡེང་བ་ཞི་བར་བྱས་ལ་གོང་མ་ཉིད་ལ་གནས་པར་བྱའོ། །ཡང་

སེམས་མི་དགའ་བར་མཐོང་ན་ཏིང་འཛིན་གྱི་ཡོན་ཏན་དྲན་པར་བྱས་ནས་དེ་ལ་
དགའ་བ་བསྒོམ་པར་བྱ། གཡེང་བ་ལ་ཉེས་པར་བསམ་ལ་མི་དགའ་བ་ཞི་བར་
བྱའོ།། ཡང རྨུག་པ་དང་གཉིད་ཀྱིས་བྱིང༌ བའམ་རྒོད་པར་དོགས་ན།
དགའ་བའི་དངོས་པོ་སངས་རྒྱས་ཀྱི་སྐུའམ། མཛད་པ་བཅུ་གཉིས་ལ་སོགས་
པ་བསམ་ལ་བྱིང་བ་ཞི་བར་བྱའོ། །ཡང་སྔོན་མྱོང་བའི་ཡུལ་ལ་སེམས་རྒོད་
པའམ།
དོགས་ན་འདུ་བྱེད་ཐམས་ཅད་མི་རྟག་པ་ལ་སོགས་པ་དང་། རང་
ལ་མི་གཙང་བ་ལ་སོགས་པ་དང། གཞན་ལ་མྱུར་དུ་འབྲལ་བ་ལ་སོགས་པ་
བསམས་ལ་རྒོད་པ་ཞི་བར་བྱས་ལ་གོང་མ་ཉིད་དུ་ལ་བཏང་སྙོམས་སུ་བྱའོ། །
དེ་ལྟ་བུས་གནས་པ་ལས་ཤིན་ཏུ་སྐྱོ་བར་གྱུར་ན། དེ་ལས་ལངས་ལ་སྐྱིལ་མོ་
དཀྲུང་མ་བཤིག་པར་འདི་ལྟར་བསམ་སྟེ། ཆོས་ཐམས་ཅད་དོན་དམ་པར་ཇི་
ལྟར་ཡང་མི་དམིགས་ན། ཀུན་རྫོབ་ཏུ་རྒྱུ་རྐྱེན་ལས་སྐྱེ་བ་སྒྱུ་མ་ལ་སོགས་པ་
སྣང་ཡང་ཡོད་དོ་སྙམ་དུ་བསམས་ལ་སྐྱིལ་མོ་དཀྲུང་བཤིག་སྟེ། ཕྱོགས་བཅུའི་
སངས་རྒྱས་དང་བྱང་ཆུབ་སེམས་དཔའ་མདུན་དུ་བྱས་ཏེ། བདུན་ཤིན་ཏུ་
རྣམ་པར་དག་པར་བྱའོ། ། དེའི་རིམ་པས་རྟོག་པར་དུས་དྲུག་ཏུ་བྱའོ། ། དེ་
ནས་སེམས་མཉམ་པར་འགྱུར་ཏེ། དེ་གྱུར་ན་གནས་ཡིད་དུ་འོང་བར་བརྒྱན་
ཏེ་ཤིན་ཏུ་དགའ་བར་བྱས་ལ། ཕ་རོལ་ཏུ་ཕྱིན་པ་དྲུག་གི་སེམས་དེ་ཤིན་ཏུ་
འཕེལ་བར་བྱའོ། ། སྤྱོད་ལམ་གྱི་སྣང་བ་ཀུན་སྒྱུ་མ་ལ་སོགས་པ་ལས་མི་ཉམས་
པར་གནས་པར་བྱའོ། ། དེ་དག་གིས་ཐབས་དང་ཡིད་ཆེས་པ་ཡོད་དེ།
མངས་ཀྱི་དོགས་པས་མ་བྲིས་ཏེ་གཞན་དུ་བལྟའོ། བདེ་བར་གཤེགས་པའི་
ཐུགས་ཀྱི་ཡང་སྙིང་འདི། བརྗོད་དུ་མེད་ཀྱང་བདག་གཞན་དོན་དུ་
བརྗོད། ། དེ་ཡི་དགེ་བ་ཅུང་ཟད་ཅི་ཡོད་པ། །འགྲོ་བ་ཐམས་ཅད་བདེ་
གཤེགས་འདྲ་བར་ཤོག ། ཆོས་དོན་ཟབ་ཅིང་བདག་བློ་དམན། ། དེ་ཕྱིར་
ཤིན་ཏུ་རྟོགས་དཀའ་ཡང་། ། ཐོས་ཉུང་བློ་དམན་དགའ་ཕྱིར་བྱས། ། དེ་ལ་

མཁས་མང་བཟོད་པར་མཛོད། ། མི་རྟོག་ཡེ་ཤེས་མི་བསྒྲུབ་ན། ། ཚིག་གིས་
སངས་རྒྱས་གྲུབ་པ་མེད། ། འོན་ཀྱང་འགྲོ་བ་འདོད་པས་ན། ། ཁམས་པ་
རྣམས་ཀྱིས་བཤད་པར་རིགས། ། རྣལ་འབྱོར་བསྒོམ་པ་ལ་འཇུག་པ་སློབ་
དཔོན་ཀ་མ་ལ་ཤཱི་ལའི་ཞལ་སྔ་ནས་མཛད་པ་རྫོགས་སོ། །
རྒྱ་གར་གྱི་མཁན་པོ་པྲཛྙཱ་ཝརྨ་དང༌། ཞུས་ཆེན་གྱི་ལོ་ཙཱ་བ་བནྡེ་ཡེ་ཤེས་
སྡེས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

རྣལ་འབྱོར་བསྒོམ་པའི་ལམ། །དེ་ལ་དམ་པ་དང་།
རྒྱ་གར་སྐད་དུ། ཡོ་ག་བྷ་བ་ནཱ་བ་ད། བོད་སྐད་དུ། རྣལ་འབྱོར་
བསྒོམ་པའི་ལམ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །
འགྲོ་བ་སྡུག་བསྔལ་མང་པོས་གཟིར་ཏེ་གཏི་མུག་གིས་ལྡོངས་པ་ལ་སྙིང་རྗེ་བསྐྱེད་
ནས། བདག་གིས་ཀྱང་ཐམས་ཅད་མཁྱེན་པའི་གོ་འཕང་འབྲས་བུ་དང་
བཅས་པ་ཐོབ་པར་བྱས་ལ། ། འགྲོ་བ་རྣམས་ཀྱང་གོ་འཕང་དེ་ཉིད་ལ་དགོད་
པར་བྱའོ་ཞེས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སྨོན་ལམ་
གདབ་བོ། ། དེ་ནས་བྱང་ཆུབ་ཀྱི་མཚན་ཉིད་ཀྱི་སེམས་རྣམ་པར་མ་བྱུང་བ་
བསྐྱེད་པར་མི་བྱའོ། ། འདི་ལྟར་བྱང་ཆུབ་ནི་རང་གི་སེམས་ལས་བཙལ་བར་
བྱའོ་ཞེས་འབྱུང་བའི་ཕྱིར་ཐོག་མར་རང་གི་སེམས་ཁོ་ན་ལ་བརྟག་པར་བྱའོ། །
དེ་ལ་རང་གི་སེམས་ནི་ལུང་ལས་གསུངས་པའི་ཚིག་ལྔ་པོ་དངོས་པོ་ཐམས་ཅད་
དང་བྲལ་བ་དང༌། ཕུང་པོ་དང་ཁམས་དང་སྐྱེ་མཆེད་དུ་གཟུང་བ་དང་འཛིན་
པ་རྣམ་པར་སྤངས་པ་དང༌། ཆོས་ལ་བདག་མེད་པ་མཉམ་པ་ཉིད་དང་།
རང་གི་སེམས་བཟོད་མ་ནས་མ་སྐྱེས་པ་དང་། སྟོང་པ་ཉིད་ཀྱི་ངོ་བོ་ཉིད་དག་
ཏུ་ཁོང་དུ་ཆུད་པར་བྱའོ། ། དེ་ལ་དངོས་པོ་ཐམས་ཅད་དང་བྲལ་བ་ཞེས་བྱ་བ་
ནི། མུ་སྟེགས་ཅན་འཁྲུལ་པས་སྒྲོ་བཏགས་པ་བདག་ལ་སོགས་པ་རྟགས་པའི་
དངོས་པོ་དང་བྲལ་བ་ཞེས་བྱ་བའི་དོན་གང་ཡིན་པའོ། ། ཕུང་པོ་ཁམས་དང་
སྐྱེ་མཆེད་དུ་གཟུང་བ་དང་འཛིན་པ་རྣམ་པར་སྤངས་པ་ཞེས་བྱ་བ་ནི། ། ཉན་
ཐོས་ལ་སོགས་པའི་ཚུལ་གྱིས་ཀུན་ཏུ་བརྟགས་པའི་ངོ་བོ་ཡོད་པ་དང་མེད་པའི་
རང་བཞིན་ཡོངས་སུ་སྤངས་སྟེ། རྡུལ་ཕྲ་མོ་ཚོགས་པ་ཉིད་འཛིན་པ་མིག་ལ་

སོགས་པ་སྐྱེ་མཆེད་དྲུག་དང༌། གཟུང་བ་གཟུགས་ལ་སོགས་པའི་ཡུལ་དྲུག་
དང་བྲལ་བ་ཞེས་བྱ་བའི་དོན་གང་ཡིན་པ་སྟེ། རྡུལ་ཕྲ་རབ་སུན་ཕྱུང་བའི་
ཕྱིར་རོ། ། དེ་ཉིད་ཀྱི་ཕྱིར་ཚིག་གསུམ་པ་ཆོས་ལ་བདག་མེད་པ་མཉམ་པ་ཉིད་
ཅེས་བྱ་བ་གསུངས་པ་ཡིན་ཏེ། རྣམ་པར་ཤེས་པ་ཙམ་གྱི་ཚུལ་ལ་འཇུག་པར་
བྱ་བའི་ཕྱིར་རོ། ། དེའི་ཕྱིར་ཚིག་བཞི་པ་རང་གི་སེམས་གཟོད་མ་ནས་མ་སྐྱེས་
པ་ཞེས་བྱ་བ་གསུངས་པ་ཡིན་ཏེ། དེ་བས་ན་དེ་ནི་རྟེན་ཅིང་འབྲེལ་བར་
འབྱུང་བ་ཡིན་པའི་ཕྱིར་སྒྱུ་མ་ལྟ་བུ་ཡིན་ནོ། ། གང་ཞིག་རྟེན་ནས་མི་སྐྱེ་ཞིང་
རང་གི་ངོ་བོ་ཉིད་ལས་ཉམས་པར་མི་འགྱུར་བ་དེ་ནི་དོན་དམ་པའི་རང་བཞིན་
ཞེས་བྱའོ། ། དེའི་ཕྱིར་རང་བཞིན་མེད་པས་རང་གི་སེམས་གཟོད་མ་ནས་མ་
སྐྱེས་པ་ཞེས་བྱའོ། ། དེའི་རང་བཞིན་མེད་པས་རང་གི་སེམས་གཟོད་མ་ནས་
སྐྱེས་པ་ཞེས་བྱའོ། ། རྟེན་ཅིང་འབྲེལ་པར་འབྱུང་བའི་ངོ་བོ་ཉིད་དུ་ཀུན་རྫོབ་
ཏུ་ཡོད་པའི་ཕྱིར་སྒྱུ་མ་དང་འདྲ་བ་ནི་མི་དག་གོ ། དེ་བས་ན་དོན་(དམ་)པར་
སྟོང་པ་ཉིད་ཀྱི་ངོ་བོ་ཉིད་ཀྱི་ཅེས་བྱ་བའི་ཚིག་ལྔ་པ་གསུངས་པ་ཡིན་ནོ། ། ཇི་
ལྟར་ཀུན་རྫོབ་ཏུ་བརྟགས་པའི་གཟུང་བ་དང་འཛིན་པའི་མཚན་ཉིད་ཀྱི་ཆོས་
རྣམས་ནི་དོན་དམ་པར་བདག་མེད་པ་ཡིན་ཏེ། གཟོད་མ་ནས་མ་སྐྱེས་པའི་
ཕྱིར་རོ། ། མེད་པ་རྣམ་པ་བཞི་པོ་སྔ་ན་མེད་པ་དང་། ཞིག་ནས་མེད་པ་དང༌།
ཅིག་ལ་ཅིག་མེད་པ་དང་། གཏན་མེད་པ་དག་ཀྱང་དངོས་པོ་ལ་བརྟེན་པར་
རྣམ་པར་བཞག་པས་ཆད་པ་མ་ཡིན་ཏེ། སྟོང་པ་ཉིད་ཀྱང་དངོས་པོ་ལ་བརྟེན་
པའི་ཕྱིར་རོ། ། དངོས་པོ་མེད་ན་དེར་རྟོག་པ་ཀུན་འབྱུང་བ་མེད་པས་རྣམ་
པར་རྟོག་པ་ཐམས་ཅད་འགགས་པས་རྣམ་པར་མི་རྟོག་པས་ཡོངས་སུ་དག་པར་
བྱའོ། ། དེའི་ཕྱིར་རང་སེམས་སྟོང་པ་ཉིད་ཡིན་པ་དེ་བཞིན་དུ་ཆོས་ཐམས་ཅད་
ཀྱང་དེ་ལྟ་བུ་ཡིན་ནོ། ། དེ་ལྟར་དེ་སྔོན་དུ་བཏང་བའི་སྨོན་པ་བྱང་ཆུབ་ཀྱི་
སེམས་དོན་དམ་པའི་ངོ་བོ་ཉིད་ལ་དཔྱོད་པའི་མཚན་ཉིད་ཤེས་རབ་དང་

མཚུངས་པར་ལྡན་པ་ནི་འཇུག་པའི་སེམས་ཞེས་བྱ་སྟེ། དེ་ཁོ་ན་ཉིད་ངེས་པ་
ལ་འཇུག་པའི་ཐབས་ཡིན་པའི་ཕྱིར་རོ། ། གཞན་གང་ཞིག་དཔྱོད་པས་ཀུན་
ནས་བསླང་བའི་སེམས་ཆོས་ཐམས་ཅད་ཀྱི་སྟོང་པ་ཉིད་ཀྱི་ངོ་བོ་ཁོང་དུ་ཆུད་པ་
ཡང་། ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་པ་ཉིད་ཀྱི་སེམས་ཞེས་
བྱའོ། ། བྱང་ཆུབ་ཀྱི་མཚན་ཉིད་ཀྱི་སེམས་ནི་བྱང་ཆུབ་ཀྱི་སེམས་ཞེས་བྱ་བས་
དེ་དང་མཚུངས་པར་ལྡན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་བྱའོ། །
ཡང་ཁ་ཅིག་དེ་ཉིད་ལས་དེ་ཉིད་ཞི་གནས་དང་ལྷག་མཐོང་ཞེས་བྱ་བར་རབ་ཏུ་
གྲགས་ཏེ། དེ་ལ་ཞི་གནས་དང་མཚུངས་པར་ལྡན་པའི་ལྷག་མཐོང་ནི་ཞི་
གནས་དང་ལྷག་མཐོང་ངོ༌། ། ཞི་གནས་ནི་སེམས་རྩེ་གཅིག་པའོ། ། བྱང་ཆུབ་
ཀྱི་མཚན་ཉིད་ཀྱི་སེམས་ནི་སྟོང་པ་ཉིད་ཀྱི་དོན་ལ་བྱ་བ་ཡིན་ནོ། ། གཞན་དག་
ལས་ནི་གནས་ཀྱི་སེམས་ཞེས་བྱ་བར་གྲགས་ཏེ། གནས་ཀྱི་སྟོང་པ་ཉིད་ལ་
སེམས་གཡོ་བ་ཉིད་དོ། ། དེ་དང་མཚུངས་པར་ལྡན་པའི་སེམས་ནི་གནས་ཀྱི་
སེམས་ཞེས་བྱ་བའོ། དེ་སྟོང་པ་ཉིད་ཀྱིས་སེམས་ཀྱི་རབ་ཏུ་ཕྱེ་བའི་ཕྱིར་མོས་
པའམ་དེ་ཁོ་ན་ཉིད་ཡིད་ལ་བྱེད་པ་ཞེས་བྱའོ། ། དེ་ཡང་གཉིད་དང་རྒོད་པའི་
སྐྱོན་གཉིས་ཡོངས་སུ་སྤངས་པས་བྱའོ། ། གང་གི་ཚེ་གཉིད་ཀྱི་མུན་པས་ནོན་ཏེ་
དམིགས་པ་ལས་ལྡོག་པར་བྱེད་པའི་སེམས་ལ་སྐྱེས་པའི་ཚེ་ཆོས་ལ་སྤྱོད་པའི་
མཚན་ཉིད་ལྷག་མཐོང་གི་སེམས་གཟེངས་བསྟོད་ལ་སྟོང་པ་ཉིད་ལ་མཉམ་པར་
བཞག་པར་བྱའོ། ། འོན་ཏེ་ཡུལ་རྣམས་ཀྱི་རྣམ་པར་དཔྱོད་པའི་རྒོད་པར་གྱུར་
ན། དེ་ཡང་དོན་དམ་པ་ལ་དཔྱོད་པས་དེ་ལ་དམིགས་པ་བོར་ཏེ། ཞི་གནས་
དང་ལྡན་པར་གནས་པར་བྱའོ། ། གང་གི་ཚེ་ཧ་ཅང་དཔྱད་ཅེས་པས་ཤེས་རབ་
ཆ་ཤས་ཆེ་བར་གྱུར་པ་དེའི་ཚེ་ཡང་དཔྱད་པའི་དུས་དེ་མ་ཡིན་ཏེ། ཞི་གནས་
ཀྱི་དུས་ཡིན་པས་དུས་དང་དུས་མ་ཡིན་པར་བཏང་སྙོམས་སུ་བྱ་བ་ཚད་མར་
བྱས་ནས་ཡང་ཞི་གནས་ལ་གནས་པར་བྱའོ། ། གང་གི་ཚེ་ཞི་ང་ཉིད་ཐོབ་ནས་

དེ་ལ་མངོན་པར་ཞེན་པར་གྱུར་ན་དེའི་ཚེ། ཞི་བ་ཉིད་ཀྱང་ངོ་བོ་ཉིད་མེད་
པའི་ཕྱིར་དེ་ལ་མངོན་པར་ཞེན་པ་བོར་ཏེ་མ་ཆགས་པ་ཁོ་ན་ལ་གནས་པར་
བྱའོ། ། དེ་ལྟར་མཐུ་ཅི་ཡོད་པ་དང༌། ཇི་ལྟར་ཡོད་པ་དང་། དུས་ཅུང་
ཟད་ཅིག་ཏུ་ཡང་མཉམ་པར་བཞག་པའི་ཕྱིར་ཡང་དང་ཡང་དུ་རང་གི་སེམས་ལ་
ཡང་དག་པ་ཇི་ལྟ་བ་བཞིན་དུ་རྟགས་ནས་སེམས་དེ་ལས་ལྡང་བར་བྱའོ། །
ལངས་ནས་ཡང་འདི་ལྟར་གལ་ཏེ་དངོས་པོ་འདི་དག་ཐམས་ཅད་སྟོང་པ་ནམ་
མཁའ་དང་འདྲ་བའི་མཚན་ཉིད་ཡིན་ཡང་། ། འོན་ཀྱང་དེ་ནི་སྒྱུ་མ་དང་རྨི་
ལམ་ལ་སོགས་པ་དང་འདྲ་བར་ཐོག་མ་མེད་པའི་དུས་ནས་སོ་སོར་ངེས་པར་རྒྱུ་
དང་འབྲས་བུ་འབྲེལ་པ་དག་ལ་རག་ལས་པའི་རྒྱུ་དེས་ཕྱིན་ཅི་ལོག་གི་རྣམ་པར་
སྣང་བ་ཡིན་ཏེ། ལང་ཀར་གཤེགས་པ་ལས་ཆོས་འདི་དག་ནི་མ་སྐྱེས་པ་ཡིན་
ཏེ། སྒྱུ་མ་སྨིག་རྒྱུ་དྲི་ཟའི་གྲོང་ཁྱེར་དང་། རྨི་ལམ་ལྟ་བུ་སྤྲུལ་དང་འདྲ་བ་
ཡིན། ། ཞེས་གསུངས་པ་ལྟ་བུ་ཡིན་ནོ། ། སེམས་ཅན་རྣམས་ཀྱི་ཤེས་པ་མ་
རིག་པའི་མུན་པ་ཤས་ཆེན་པོས་ཁེབས་པས་ཆོས་ཉིད་འདི་དག་ཁོང་དུ་མ་ཆུད་
པས་འཁྲུལ་པས་རྣམ་པར་ཉམས་པ་ཡིན་ནོ་ཞེས་ཡིད་ལ་བྱ་ཞིང་སྙིང་རྗེ་བསྐྱེད་
པར་བྱའོ། ། དེས་ཀྱང་དེ་ཟིན་པ་ན་འདི་སྙམ་དུ་དེའི་ཕྱིར་བདག་གིས་ཆོས་
ཉིད་འདི་དག་རང་གིས་ཀྱང་རྟོགས་པར་བྱས་ལ། སེམས་ཅན་ཐམས་ཅད་
ཀྱིས་ཀྱང་ཁོང་དུ་ཆུད་པར་བྱའོ་སྙམ་དུ་སེམས་ཏེ། དེ་ལྟར་བསྒོམ་པ་འདི་ནི་
བྱང་ཆུབ་ཏུ་སྨོན་པའི་སེམས་ཡོངས་སུ་དགུ་པ་ཡིན་ནོ། ། འདི་ལྟར་ཆས་ཆོས་
ཐམས་ཅད་རྨི་ལམ་དང་འདྲ་བར་ཡིད་ལ་བྱེད་པ་མ་བརྗེད་པས་ལངས་ནས་ཡང་
སེམས་ཅན་གྱི་དོན་དུ་བྱང་ཆུབ་ལ་གནས་པར་བྱེད་ཀྱང་ཆོས་གང་ལ་ཡང་མངོན་
པར་ཞེན་པ་མི་འབྱུང་ངོ༌། །འདི་ནི་དུས་ལས་ལྡང་བའི་སེམས་ཞེས་བྱའོ། །
དེ་ལས་གཞན་པའི་དོན་གྱི་དམིགས་པ་དག་མངོན་དུ་ཟིན་གྱིས་ཀྱང་། རྣལ་
འབྱོར་པས་ཆོས་ཐམས་ཅད་མཁའ་དང་འདྲ་བར་ཡིད་ལ་བྱ་བ་མི་བཏང་བ་ཁོ་

ནར་བྱ་སྟེ། དེས་ན་དེའི་སེམས་མི་དགེ་བ་ལ་འཇུག་པར་མི་བྱེད་ལ། དེས་
འགྲོ་བ་དྲང་བའི་བསམ་པ་ཉིད་ཀྱིས་གནས་པ་ན་དག་པ་ལ་ཡང་གཡོ་བ་ཐམས་
ཅད་འཁོར་གསུམ་ཡོངས་སུ་དག་པས་སྒྲུབ་པར་བྱེད་དོ། ། དེ་བཞིན་དུ་ཡོང་
བྱམས་པ་དང་། སྙིང་རྗེ་དང༌། དགའ་བ་དང་། བཏང་སྙོམས་ལ་གནས་
པས་རྟག་ཏུ་གནས་པར་བྱའོ། ། དེས་འདི་ལྟར་ཡང་འགྲོ་བ་མ་ལུས་པ་བྱང་
ཆུབ་བར་བྱ་བའི་ཐབས་བླ་ན་མེད་པའི་བྱང་ཆུབ་ཀྱི་གོ་འཕང་ཡང་བསོད་ནམས་
དང་ཡེ་ཤེས་ཀྱི་ཚོགས་རྫོགས་པ་མེད་པར་ཐོབ་པར་མི་ནུས་ལ། ཚོགས་གཉིས་
ནི་ཕ་རོལ་ཏུ་ཕྱིན་པ་དྲུག་གིས་བསྡུས་པས་ཡིན་ཏེ། དེའི་ཕྱིར་སྦྱིན་པའི་ཕ་
རོལ་ཏུ་ཕྱིན་པ་ནས་བཟུང་ནས་ཐམས་ཅད་རྟག་ཏུ་ཡོངས་སུ་རྫོགས་པར་བྱའོ་
ཞེས་ཡིད་ལ་བྱ་སྟེ། དྲུག་པོ་རེ་རེ་ལ་ཡང་སྨོན་པར་བྱེད་དོ། ། གཞན་ཡང་དེ་
འདི་ལྟར་སེམས་བསྐྱེད་པར་བྱེད་དེ། ། སྦྱིན་པའི་ཕ་རོལ་ཏུ་ཕྱིན་པ་ལ་རྣམ་པ་
གསུམ་སྟེ། ཟང་ཟིང་དང༌། མི་འཇིགས་པ་དང༌། ཆོས་ཀྱི་སྦྱིན་པའི་དབྱེ་
བས་སོ། དེ་ལ་ཆོས་སྦྱིན་པ་ཡང་སེམས་ཅན་མ་ལུས་པ་རྣམས་ལ་སྦྱིན་པར་མི་
ནུས་ཀྱི། དེ་ནི་བསྡུ་བ་རྣམ་པ་བཞི་པོ་དག་གིས་བསྒྲུབ་པར་ནུས་སོ། ། དེའི་
ཕྱིར་སྦྱིན་པ་དང་། སྙན་པར་སྨྲ་བ་དང་། དོན་དཔྱོད་པ་དང༌། དོན་
མཐུན་པས་སེམས་ཅན་བསྡུ་བར་བྱའོ་ཞེས་སེམས་ཅན་བསྡུ་བའི་དོན་དུ་སྨོན་
ལམ་རྣམ་པ་བཞི་པོ་གཞན་བསྐྱེད་པར་བྱའོ་ཞེས་སེམས་བསྐྱེད་པར་བྱེད་དེ།
སྦྱིན་པ་རྣམ་པ་གསུམ་གྱི་ནང་ནས་ཟང་ཟིང་དང་མི་འཇིགས་པའི་སྦྱིན་པ་གཉིས་
ནི་བསྡུ་བའི་ཐབས་སུ་གྱུར་པ་ཡིན་ལ། ཆོས་ཀྱི་སྦྱིན་པ་ནི་ཐབས་དེས་སྒྲུབ་པ་
ཡིན་ནོ། ། དེ་ལྟར་ན་ཕ་རོལ་ཏུ་ཕྱིན་པ་དྲུག་ལ་སྨོན་པ་དྲུག་དང་བསྡུ་བའི་
དངོས་པོ་བཞི་སྟེ། དེའི་ཕྱིར་སྨོན་ལམ་བཅུ་པོ་དག་ཁོ་ནས་བྱང་ཆུབ་ཆེན་པོ་
ལ་སྨོན་པའི་སེམས་དེ་ལེགས་པར་བརྒྱན་ནས་མཐུ་ཅི་ཡོད་པ་དང༌། ཇི་ལྟར་
བསམ་པའི་དོན་སྒྲུབ་པ་ན་སྤྲོ་བ་ཆེན་པོ་དང་ལྡན་པའི་སེམས་ཀྱིས་ལྡང་བར་

བྱའོ། ། ལངས་པའི་ཚུལ་ནི་འདི་ཡིན་ཏེ། མིག་གཉིས་ཕྱེ་ནས་སྔར་རྟོག་པའི་
གནས་སྐབས་བོར་ཏེ་མདུན་དུ་ལྟ་བའི་མཚན་མ་བྱས་པའི་གནས་རྣམས་ལ་བལྟ་
བར་བྱ་ཞིང༌། སྔ་མ་བཞིན་དུ་དེ་རྣམས་ཀྱི་མིང་ནས་གཟུང་ཞིང་ཕྱོགས་ཀྱི་
མཚན་མ་གཟུང་བར་བྱའོ། ། ལྕེ་རྐན་ནས་ཕབ་སྟེ་ཁ་ལ་བྱུགས་ནས། དེའི་
འོག་ཏུ་སྔོན་བཞིན་དུ་དབུགས་རྔུབ་པ་དང་དབུགས་འབྱུང་བ་དག་བྱའོ། ། དེ་
ནས་དལ་གྱིས་ལུས་བསྐྱེད་དེ་སྐྱིལ་མོ་ཀྲུང་བཤིག་ནས་ངལ་བསོ་སྟེ། ལུས་དང་
སེམས་ལས་སུ་རུང་བར་བྱས་ལ། ། ཅི་ནས་འཁྲུལ་པ་མེད་པར་ལྡང་བར་
བྱའོ། ། ལངས་ནས་སེམས་ལེགས་པར་མཉམ་པར་བཞག་པས་མི་དམིགས་
པའི་ཚུལ་གྱིས་སྦྱིན་པ་ལ་སོགས་པའི་སྤྱོད་པ་སྤྱད་ཅིང༌། འདི་ལྟར་སངས་རྒྱས་
བཅོམ་ལྡན་འདས་རྣལ་འབྱོར་གྱི་དབང་ཕྱུག་ཆེན་པོ་སྐྱིལ་མོ་དཀྲུང་བཅས་ཏེ་
བཞུགས་པ། བསམ་གཏན་གྱིས་སྙོམས་པར་བཞུགས་ཤིང་འགྲོ་བ་ལ་གཟིགས་
པ་མདུན་དུ་བསམ་པར་བྱའོ། ། རྣལ་འབྱོར་བསྒོམ་པའི་ལམ། འཕགས་པ་
འཇམ་དཔལ་གྱི་ཞབས་ཀྱི་པདྨའི་ཟེའུ་འབྲུ་སྤྱི་བོས་ལེན་པ་སྡེ་སྣོད་གསུམ་ལ་
མཁས་པ་སློབ་དཔོན་ཡེ་ཤེས་སྙིང་པོས་མཛད་པ་རྫོགས་སོ། ། ། །

1་
རྣལ་འབྱོར་ལ་འཇུག་པ།
རྒྱ་གར་སྐད་དུ། ཡོ་གཱ་བ་ཏཱ་ར། བོད་སྐད་དུ། རྣལ་འབྱོར་ལ་
འཇུག་པ། འཕགས་པ་འཇམ་དཔལ་གཞོན་ནུར་གྱུར་པ་ལ་ཕྱག་འཚལ་
ལོ། ། བསྟན་བཅོས་རྒྱ་ཆེན་པོ་ནི་ཐོས་ནས་ཀྱང་། ། དོན་དམ་དེ་བཞིན་ཉིད་
ནི་ངེས་བྱས་ལ། ། དད་ལྡན་དེ་ནི་འཇམ་པའི་སྟན་གནས་ཏེ། ། བློ་དང་ལྡན་
པས་རྣལ་འབྱོར་བརྩོན་པར་བྱ། ། གཟུང་དང་འཛིན་དང་གཉིས་ཀ་གཉིས་
མིན་དང་། ། བདག་དང་གཞན་དང་མྱ་ངན་འདས་པ་དང་། ། འཁོར་བ་
ཞེས་བྱའི་རྣམ་རྟོག་མང་པོ་ནི། ། རྟག་ཏུ་སྤངས་ལ་ཡིད་ནི་མཉམ་པར་
བཞག ། སྒྱུ་མ་དྲི་ཟའི་གྲོང་ཁྱེར་ལྟ་བུར་ནི། ། ཤེས་བྱ་མ་ལུས་རྣམ་པར་
བལྟས་ནས་སུ། ། རང་གི་རྣམ་པ་ཙམ་གྱི་ངོ་བོ་རུ། ། གཟོད་ནས་སྐྱེ་བ་མེད་
པའི་རང་སེམས་མཐོང༌། ། གང་གིས་ཀྱང་ནི་དེ་མཐོང་གྱུར་པ་དག ། དེ་ཡང་
དེ་བཞིན་དུ་ནི་བལྟ་བར་བྱ། ། དམིགས་པ་མེད་དང་བཅས་པའི་སེམས་ཉིད་
ནི། ། དེ་བཞིན་ཉིད་དང་ཡང་དག་མཐའ་རུ་བཤད། ། དེ་ལྟར་རིམ་གྱིས་
བསླབས་པར་གྱུར་པ་ལས། ། མིང་དུ་ཐོས་པ་འགོག་པ་ཐོབ་པར་འགྱུར། ། དེ་
ལ་ཡང་དག་རེག་པར་སྦྱོར་བ་ལས། ། འབད་པ་མེད་པར་མངོན་ཤེས་ལྔ་རུ་
འགྱུར། ། དེ་དང་མངོན་པར་ལྡན་པའི་རྣལ་འབྱོར་པས། ། འགྲོ་བའི་དོན་ནི་
དཔག་ཏུ་མེད་པ་བྱེད། ། འདི་ནི་ཡོངས་སུ་རྫོགས་པའི་རྣལ་འབྱོར་པ། ། ཤིན་
ཏུ་ཡུན་རིང་དུས་སུ་གནས་པར་འགྱུར། ། ཤིན་ཏུ་ཡུན་རང་དུས་སུ་གནས་པར་
འགྱུར། ། ལུས་ནི་རྡོ་རྗེ་ལྟ་བུར་མི་ཤིགས་ཤིང་། ། ཉོན་མོངས་བདུད་ལ་
སོགས་པས་གཡོ་མི་འགྱུར། ། ཤེས་རབ་ཕ་རོལ་ཕྱིན་པ་ཞེས་བྱ་བའི་རྣལ་འབྱོར་

འདི་དག་རྟག་ཏུ་རབ་ལྡན་པ། ། ནམ་མཁའ་མཛད་ལ་སོགས་པའི་ཏིང་ངེ་
འཛིན། ། མང་པོ་རྣམས་ནི་ཡང་དག་རྫོགས་པར་འགྱུར། ། བདག་གི་རྣལ་
འབྱོར་ལ་ནི་འཇུག་པ་ཙམ། ། ཡང་དག་སྦྱོར་བས་དགེ་བ་གང་བསགས་པ། །
དེས་ནི་འགྲོ་བ་ཐམས་ཅད་རབ་མྱུར་བར། ། ཐམས་ཅད་མཁྱེན་པའི་ཡེ་ཤེས་
ཐོབ་པར་ཤོག ། རྣལ་འབྱོར་ལ་འཇུག་པ་ཞེས་བྱ་བ། སློབ་དཔོན་ཕྱོགས་ཀྱི་
གླིང་པོའི་ཞལ་སྔ་ནས་མཛོད་པ་རྫོགས་སོ། །
རྒྱ་གར་གྱི་མཁན་པོ་དྷརྨ་ཤྲཱི་བྷ་དྲ་དང༌། ལོ་ཙཱ་བ་དགེ་སློང་རིན་ཆེན་
བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པ། ། །།

༩༡ མི་སྡུག་པ་བསྒོམ་པའི་རིམ་པ། ། བ།
འདོད་ཆགས་ལ་སོགས་པའི་སྐྱོན་ཐམས་ཅད་བྲལ་བ་འཕགས་པ་ནམ་
མཁའི་སྙིང་པོ་ལ་ཕྱག་འཚལ་ལོ། ། མི་གཙང་བ་བསྒོམ་པ་བཤད་པར་བྱའོ། །
གང་རྣལ་འབྱོར་པ་སྲིད་པས་དམུས་བྱུང་ནས་ཐར་པ་ལ་དད་པ་སྐྱེད་པ་དེས།
འདི་ལྟར་བརྟག་པར་བྱ་སྟེ། དང་པོ་རང་གི་དཔྲལ་བའམ། ལག་པ་དང་
རྐང་པའི་མཐེ་བོ་ལ་ཐོར་བུའམ། འབྲུམ་བུ་སྔོན་པོའམ། སེར་པོའི་རྣམ་པ་
རྣག་གིས་ཀུན་ཏུ་གང་བ་ཞིག་རྡོལ་བར་བསྒོམ་སྟེ། ནམ་ཞི་གནས་གྲུབ་པའི་
བར་དུའོ། ། དེ་སྒྲུབ་ནས་ནི་བདག་གི་ལུས་ཐམས་ཅད་མཐར་གྱིས་རུལ་མྱགས་
པར་བསམ་པར་བྱའོ། ། དེ་ནས་ཇི་ལྟར་བདག་གི་ལུས་ལ་དམིགས་པ་བཞིན་དུ་
ས་གཞི་ཐམས་ཅད་མི་རོས་གང་བར་མཐོང་ངོ་། ། དེ་ལྟར་མི་གཙང་བ་བསྒོམ་
པ་ཡང་ཁ་དོག་དང་། དབྱིབས་དང་། རིག་པ་དང་།
རིག་པ་དང༌། འཁྲིག་པའི་འདོད་
ཆགས་ཀྱི་གཉེན་པོ་རྣམ་པ་བཞིར་ཤེས་པར་བྱ་སྟེ། དེ་ལ་དང་པོ་ནི་མིའི་རོ་
སྔོས་པ་དང་། སྨུགས་པ་དང༌། མདོག་མི་སྡུག་པ་དང༌། དྲི་བཤུལ་པ་
དང་། རྣམ་པར་འབུས་ཞིགས་པའོ། ། དང་འོག་ནི་ལུས་སྔ་མ་བཞིན་དུ་བམ་
ཞིང་རྐང་ལག་དང་ཁ་མིག་རྣམས་མི་སྡུག་ཅིང་འཇིགས་སུ་རུང་བར་གྱུར་
པའོ། ། མཐའ་དག་ནི་རྣམ་པར་རུལ་བ་དང༌། རྣག་གིས་ཀུན་ཏུ་གང་བ་
དང་། ་མནམ་པ་དང་། འབུ་མང་པོས་ཞིགས་ཤིང་དམྱལ་བའོ། ། ཐ་ན
ལུས་ཀྱི་ཀེང་རུས་ཙམ་མ་བྲལ་ཞིང་རྒྱུས་པ་འབྲེལ་བ་ཤ་ར་རི་ཆགས་པ་དྲི་མི་ཞིམ་
པ་སྦྲེང་མས་གཟིངས་ཤིང་འཕུངས་པས་བརྣགས་ཤིང་དམར་བར་བསྒོམ་སྟེ་གོ་
རིམ་བཞིན་ནོ། ། དེ་ལྟར་བསྒོམས་པའི་འོག་ཏུ་སྟན་ལས་མ་ལངས་པ་ཁོ་ནར་

མི་གཙང་བ་དང་ཀེང་རུས་ཀྱི་རྣམ་པ་འདི་དག་རང་གི་བློས་བརྟགས་པ་ཁོ་ནར་
ཟད་དེ། དམིགས་པ་མེད་བཞིན་དུ་ཡང་ཤེས་པ་སྐྱེ་བ་ལས་ན་ཆོས་ཐམས་ཅད་
ཀྱང་རྟག་པའི་ངོ་བོ་ཁོ་ནར་ཟད་ལ། རྟོག་པ་ཡང་རྐྱེན་ཚོགས་པའི་དབང་གིས་
བྱུང་བ་ཡིན་ཏེ། གང་དང་གང་ལས་བྱུང་བ་དེ་ཐམས་ཅད་ནི་རང་གི་ངོ་བོ་
ཉིད་མ་སྐྱེས་པ་ཡིན་ཏེ། སྐྱེ་བ་མེད་པ་དང་འགག་པ་མེད་པ་སྤང་ན་སྐྱེ་བ་དང༌
འགག་པ་མི་དམིགས་པར་དེ་ཁོ་ནའི་དོན་གྱི་རྣམ་པ་ལ་སེམས་ཀྱི་རྒྱུན་གཏད་དེ་
ཅི་ནུས་སུ་བསྒོམ་མོ། ། དེ་ནས་སེམས་སྐྱོན་(ཅན་) དགེ་བའི་རྩ་བ་བླ་ན་མེད་
པའི་བྱང་ཆུབ་ཏུ་བསྔོས་ནས་ལྡང་ངོ༌། ། ལངས་ནས་ཆོས་ཐམས་ཅད་སྒྱུ་མ་ལྟ་
བུར་བལྟས་ཏེ། སྦྱིན་པ་ལ་སོགས་པ་སྙིང་རྗེ་སྔོན་དུ་སོང་བའི་བློས་བྱའོ། །
དེ་ཕན་ཆད་ནི་དམིགས་པ་གང་ཁོ་ན་ལས་འདོད་ཆགས་སྐྱེ་བའི་དམིགས་པ་དེ་
ཉིད་ཀྱང་རང་གི་ལུས་ལ་མི་གཙང་བ་ཇི་ལྟ་བ་བཞིན་ཡིད་ལ་བྱའོ། ། དེ་ལྟར་
རྒྱུན་དུ་ཡིད་ལ་བྱས་ཤིང་བསྒོམས་ན་ལུས་ལ་ཡིད་འབྱུང་ཞིང་འདོད་ཆགས་རྣམ་
པ་བཞི་པོ་ཡང་གནོན་པར་འགྱུར་ལ་འཕགས་པ
ས་པའི་ལམ་ཡང་སྐྱེ་སྟེ། ཉོན་
མོངས་པ་རྟག་ཏུ་སྤངས་པར་ཡང་འགྱུར་རོ། ། མི་གཙང་བ་བསྒོམ་པའི་ཐབས་
བཤད་པ། སློབ་དཔོན་ཆེན་པོ་དགེ་བའི་གོ་ཆས་མཛད་པ་རྫོགས་སོ།
འདི་ནི་སྔོན་གྱི་ལོ་ཙཱ་བ་ཆེན་པོ་རྣམས་ཀྱིས་བསྒྱུར་བ་སྟེ་འགྱུར་རྙིང་ལགས་
སྐད་དོ། ། །།

༣ ལུས་དཔྱད་བསྒོམ་རིམ།
༩ རྒྱ་གར་སྐད་དུ། ཀཱ་ཡ་པ་རིསྐ་བྷ་བ་ནཱ་ཀྲ་མ། བོད་སྐད་དུ། ལུས་
ཡོངས་སུ་དཔྱད་པའི་བསྒོམ་པའི་རིམ་པ། སངས་རྒྱས་ལ་ཕྱག་འཚལ་ལོ། །
འདི་ལ་སློབ་དཔོན་ཀླུ་གྲུབ་ཀྱི་ཞལ་སྔ་ནས། འཇིག་རྟེན་རྣམ་པར་རྟོག་ལས་
བྱུང་། ། རྣམ་པར་རྟོག་པ་སེམས་ལས་བྱུང་། ། སེམས་ཀྱང་ལུས་ལས་བྱུང་
བས་ན། ། དེ་ཕྱིར་ལུས་ལ་དཔྱད་པར་བྱ་ཞེས་གསུངས་ཏེ། དེས་ལུས་ལ་
བརྟགས་པས་ནི་སྙིང་པོ་གསུམ་དང༌། ལུས་ཟུངས་བདུན་དང་། སྤུའི་
ཚོགས་བརྒྱུད་དང་། བ་སྤུའི་ཁུང་བུ་བྱེ་བ་ཕྲག་བརྒྱད་ཅུ་དང་སོ་སུམ་ཅུ་རྩ་
གཉིས་དང་། སེན་མོ་ཉི་ཤུ་དང༌། པགས་པའི་རིམ་པ་བདུན་དང་། བུ་ག་
དགུ་དང་། འབུར་བཅུ་གཅིག་དང་། ནང་གི་དངོས་པོ་ཉི་ཤུ་རྩ་གཅིག་དང༌།
ཤ་སྤར་ཚད་ལྔ་བརྒྱ་དང༌། རྩ་སྟོང་ཕྲག་བདུན་ཅུ་རྩ་གཉིས་དང་། རྒྱུས་པ་
བདུན་བརྒྱ་དང༌། ཆུ་བ་བཅུ་དྲུག་དང་། སྲིན་བུའི་རིགས་བྱེ་བ་ཕྲག་བརྒྱུད་
ཅུ་དང༌། ། ནད་གཞི་རྣམ་པ་བཞི་དང༌། མི་གཙང་བ་ཉི་ཤུ་རྩ་གཉིས་དང་།
འབྱུང་བ་ཆེན་པོ་བཞི་དང༌། གང་ནམ་མཁའ་ཁམས་དང༌། རུས་པ་སུམ་
བརྒྱ་དྲུག་ཅུ་དང་། ཚིགས་སུམ་བརྒྱ་དང༌། གནད་བརྒྱུ་རྩ་བདུན་ཆས་པ་
དང་། ཡང་ཕུང་པོ་ལྔ་དང་། ། ཁམས་བཅོ་བརྒྱད་དང༌། རྟེན་ཅིང་འབྲེལ་
བར་འབྱུང་བ་དང་། སྐྱེ་མཆེད་རྣམས་ཀྱང་འདིའི་ཆར་ཆོས་ཇི་ལྟ་བར་བརྟག་
ཅིང་དཔྱོད་དོ། ། དེ་ནས་ཡང་ཇི་ལྟར་སློབ་དཔོན་ཕྱོགས་ཀྱི་གླང་པོའི་ཞལ་སྔ་
ནས། ། རྣམ་པར་མི་རྟོག་ཡེ་ཤེས་རྡོ་རྗེ་ཡིས། ། ལུས་ཀྱི་འཕྲུལ་འཁོར་ཐམས་
ཅད་གཞིག་པར་བྱ། ཞེས་བཤད་པའི་རིམ་པས་སོར་ཚིགས་དང༌། ནས་

དང་། ཤིག་དང༌། སྲོ་མ་དང༌། གླང་དང་། ལུག་དང༌། རི་བོང་དང༌།
ཉི་ཟེར་དང༌། ལྕགས་དང༌། ཆུའི་རྡུལ་དང༌། རྡུལ་ཕྲ་མོ་དང༌། ཕྲ་རབ་
དག་གོང་ནས་འོག་ཏུ་བདུན་དུ་བསྐྱུངས་པས་དཔྱད་ནས། ཐ་མར་རྡུལ་ཕྲ་
རབ་དེ་ནི་ཇི་ལྟར་འཕགས་པ་ཡང་དག་པར་སྤྱོད་པའི་ཚུལ་ནམ་མཁའི་མདོག་
གིས་འདུལ་བའི་བཟོད་པའི་མདོ་ལས་ཇི་སྐད་དུ་གསུངས་པ་བཞིན་དུ་བསྒོམ་སྟེ།
ཤིན་ཏུ་ཕྲ་བའི་རྡུལ་གཅིག་པོ་དེ་ལ་ཇི་ལྟར་ལྷག་མཐོང་ཕྲ་མོས་བརྟག་ཅེ་ན།
རྡུལ་ཕྲ་མོ་གཅིག་པོ་དེ་ལ་ཇི་ལྟར་མཚན་ཉིད་མེད་པ་ཉོན་མོངས་པ་ཐམས་ཅད་
དང་བྲལ་བར་གྱུར་པར་རབ་ཏུ་ཤེས། བདག་མེད་པ་དང་རྣམ་པར་བྲེལ་བར་
རབ་ཏུ་ཤེས། དངོས་པོ་མེད་པ་དང་དོན་དམ་པའི་ཚིག་གི་ལམ་དང་བྲལ་བར་
རབ་ཏུ་ཤེས། དམིགས་པ་མེད་པ་དང་སྒྲ་དབྱངས་ཐམས་ཅད་དང་བྲལ་བར་
རབ་ཏུ་ཤེས། བདག་མེད་པ་དང་བྲལ་བ་དང་། བདུད་ཀྱི་མཚན་ཉིད་དུ་
རབ་ཏུ་ཤེས། ཡི་གེ་མེད་པ་རྒྱུ་རྐྱེན་དང་བྲལ་བར་རབ་ཏུ་ཤེས། དངོས་པོ་
མེད་པ་དང་རྒྱུ་རྐྱེན་དང་བྲལ་བར་རབ་ཏུ་ཤེས། མཚན་མ་མེད་པ་ལས་རྡུལ་
ཤིན་ཏུ་ཕྲ་བར་རབ་ཏུ་ཤེས་ཏེ། ཇི་ལྟར་འདུ་བྱེད་ཐམས་ཅད་རབ་ཏུ་ཞི་བ་ལ་
རྣམ་པ་བརྒྱད་པོ་དེ་དག་གིས་ཤིན་ཏུ་ཕྲ་མོ་ཞིག་ཏུ་བརྟག་གོ ། དེ་བཞིན་དུ་
གཉིས་པ་དང༌། དེ་བཞིན་དུ་གསུམ་པ་ནས་ནང་གི་ལུས་ཐམས་ཅད་ཀྱི་བར་
དུ་གཅིག་ལ་ཡང་སོ་སོར་རྣམ་པ་བརྒྱད་པོ་འདི་དག་གིས་རྡུལ་ཕྲ་མོ་ཞིབ་ཏུ་
བརྟག་གོ ། ནང་གི་ལུས་ཇི་ལྟ་བ་བཞིན་དུ་ཕྱི་རོལ་གྱི་ལུས་ཐམས་ཅད་ཀྱི་བར་
དུ་སའི་ཁམས་རྣམས་བརྒྱད་པོ་འདི་དག་གིས་སོ་སོར་རྡུལ་ཤིན་ཏུ་ཕྲ་བར་བརྟག་
གོ་ཞེས་བྱ་བ་ལ་སོགས་བརྒྱས་པར་སྟོན་ཏེ། དེ་ལྟར་ལུས་ལ་རྣམ་པར་དཔྱད་
ནས་ནམ་མཁའ་དང་འདྲ་བར་བསྒོམ་མོ། ། དེ་ནས་དག་ཀྱང་བྱུང་མ་ཐག་ཏུ་
ཞིག་ཅིང་ནམ་མཁར་ཐིམ་པ་བྲག་ཆ་དང་འདྲ་བར་ཡུལ་ནི་མི་གནས་ཤིང་།
སེམས་ཀྱང༌ ཁ་དོག་དང་དབྱིབས་དང༌། སྐྱེ་གནས་དང་། སྣོད་དང་།

སེམས་ཅན་དུ་མི་དམིགས་པར་གྱུར་གྱི་བར་དུ་བལྟ་སྟེ། ། དེའི་ཚེ་ཐམས་ཅད་
ནམ་མཁའི་ངོ་བོར་གནས་སོ། ། འདི་ཉིད་ལ་གོམ་པ་ཚུལ་བཞིན་མ་ཡིན་པ་
ཡིད་ལ་བྱེད་པ་དང་། ཡང་དག་པ་མ་ཡིན་པར་རྟོག་པ་ནས་ཇི་སྲིད་རྒ་ཤིའི་
བར་དུ་ཇི་ལྟ་བར་ཤེས་པས་བདེ་བར་གནས་སོ། ། དེ་ནས་ནི་ཇི་ལྟར་དགའ་
བའི་གཟུགས་ཀྱི་ལུས་ཀྱིས་བདག་དང་གཞན་ལ་ཕན་པ་དང་བདེ་བ་སྒྱུ་མ་ལྟར་
དཔྱད་དོ། ། ལུས་ཡོངས་སུ་དཔྱད་པའི་བསྒོམ་པའི་རིམ་པ། སློབ་དཔོན་
ནག་པོ་ཞབས་ཀྱིས་མཛད་པ་རྫོགས་སོ།
རྒྱ་གར་གྱི་མཁན་པོ་དེ་ཉིད་དང༌། ལོ་ཙཱ་བ་དགེ་སློང་ཆོས་ཀྱི་ཤེས་རབ་
ཀྱིས་བསྒྱུར་ཅིང་ཞུས་པའོ། ། །།

་བ་
ཕར་ཕྱིན་བསྒོམ་རིམ།
ཕ་རོལ་ཏུ་ཕྱིན་པའི་ཐེག་པའི་བསྒོམ་པའི་རིམ་པའི་མན་ངག ། སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། ། གང་ཞིག་
བསྒོམ་སྟོབས་ཀྱིས་ཡོངས་རྫོགས། ། ཚོགས་གཉིས་ཀྱིས་ནི་རྒྱུར་གྱུར་པ། །
སངས་རྒྱས་ཉིད་ལ་ཡང་དག་བརྟེན། ། བསྒོམ་པའི་སྐལ་དང་མི་ལྡན་པ། ། དེ་
ཕྱིར་འགྲོ་བའི་མགོན་པོ་ཡིས། ། ཤེས་རབ་ཞི་གནས་བསྒོམ་པ་གསུངས། ། དེ་
ནི་བརྩེ་ཆེན་རྫོགས་བྱང་ཆུབ། ། འགྲོ་བའི་རྒྱུད་ལ་སྐྱོང་བྱེད་ཡིན། ། གང་ཡང་
བསྒོམ་པའི་སྟོབས་ལས་ངེས་པར་བྱུང་བའི་བསོད་ནམས་དང་ཡེ་ཤེས་གཉིས་ཀྱི་
རྒྱུ་ཀུན་ཏུ་བཟང་པོ་དེ་ཉིད་ལ་རྒྱུན་མ་ཆད་པར་མངོན་པར་བརྩོན་པའི་རྣལ་
འབྱོར་པས་དུས་ཡུན་རིང་པོ་མ་ཐོགས་པར་རྗོད་པར་མངོན་སུམ་དུ་བྱེད་ལ།
དེ་བྱེད་པའི་སྐལ་པ་མེད་པ་དེ་རྣམས་ཀྱི་ཕྱིར་ཐུགས་རྗེ་ཆེན་པོ་དང་ལྡན་པའི་
མགོན་པོས།ཞི་གནས་དང་ལྷག་མཐོང་ཟུང་དུ་འཇུག་པའི་ལམ་ཉེ་བར་
བསྟན་པ་མཛད་པ་ཡིན་ཏེ། དེ་ལྟར་ན་དེ་བསྒོམས་པས་བཅོམ་ལྡན་འདས་
ཡུམ་ཤེས་རབ་མངོན་སུམ་དུ་བྱས་ནས། དེའི་རང་བཞིན་ཅན་གྱི་སྦྱིན་པ་ལ་
སོགས་པའི་དངོས་པོའི་ཐབས་ལ་བསླབས་པ་ལས་སངས་རྒྱས་ཉིད་དུ་མངོན་
པར་འགྲུབ་པར་འགྱུར་རོ་ཞེས་དགོངས་པ་ཡིན་ནོ། ། ད་ཡང་སྙིང་རྗེ་ཆེན་པོ་
སྐྱེས་པས་བྱང་ཆུབ་ཀྱི་སེམས་སྐྱེད་ལ། དེ་ཉིད་གོང་ནས་གོང་དུ་རྣམ་པར་
རྟོགས་པ་སྤངས་པའི་ཚུལ་གྱིས་རྣམ་པར་རྟོག་པ་སྤོང་བས་ཡོངས་སུ་དག་པ་
བསྐྱེད་པར་བྱ་བའི་ཕྱིར་སྒོམ་པར་བྱེད་དེ། སྙིང་རྗེ་ཆེན་པོ་དང་ལྡན་པ་ནི་
གཞན་གྱི་སྡུག་བསྔལ་གྱིས་སྡུག་བསྔལ་བ་ཉིད་ཀྱིས་འདི་དག་ཐམས་ཅད་ཉིད།

སྡུག་བསྔལ་རྣམས་ལས་བཏོན་ལ་སངས་རྒྱས་ཉིད་ལ་ངེས་པར་སྦྱར་བར་བྱའོ་
ཞེས་བྱང་ཆུབ་ཀྱི་སེམས་བསྐྱེད་པར་བྱེད་ཅིང་། འདི་རྣམས་ཀྱང་དམ་བཅས་
པའི་གཉིས་སུ་མེད་པའི་ཡེ་ཤེས་ཀྱི་ངོ་བོ་དང༌། སྦྱིན་པ་ལ་སོགས་པ་བྱ་བའི་
དངོས་པོའི་ཐབས་ལ་བསླབས་པ་མེད་པར་དེ་གོང་ནས་གོང་དུ་ཡོངས་སུ་དག་པ་
མེད་པར་མི་འགྱུར་རོ་སྙམ་དུ་དགོངས་ནས། གཉིས་སུ་མེད་པའི་ཡེ་ཤེས་
རྫོགས་པར་བྱ་བའི་ཕྱིར་ཞི་གནས་དང་ལྷག་མཐོང་ཟུང་དུ་འཇུག་པའི་ལམ་ཡང་
བསྒོམ་པར་མཛད་དོ་ཞེས་བྱ་བ་ནི་མདོར་བསྡུས་ཏེ་བསྟན་པ་ཡིན་ནོ། ། བྱང་
ཆུབ་ཀྱི་སེམས་དེ་ཡང་རྣམ་པ་དུ་ཞིག་ཅེ་ན། སྨྲས་པ། བྱང་ཆུབ་སེམས་གང་
གཞན་དོན་དུ། ། ཡང་དག་བྱང་ཆུབ་འདོད་པ་ཡིན། ། དེ་ནི་དབྱེ་བ་གཉིས་
ཀྱིས་གཉིས། ། དེ་དག་ཉི་ཤུ་གཉིས་སུའང་འགྱུར། ། བྱང་ཆུབ་ཀྱི་སེམས་ནི་
སྨོན་པའི་སེམས་དང༌། ། འཇུག་པའི་སེམས་སོ། ། དེ་ཡང་སྡོང་པོ་བཀོད་པ་
ལས་རིགས་ཀྱི་བུ་སེམས་ཅན་གྱི་ཚོགས་ན་གང་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཀྱི་སེམས་རྙེད་པར་དཀའོ། ། དེ་བས་ཀྱང་སེམས་ཅན་
གང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་མངོན་པར་ཞུགས་པ་
དེ་ནི་ཆེས་རྙེད་པར་དཀའོ་ཞེས་གསུངས་པ་ཡིན་ནོ། ། གཉིས་པོ་དེ་དག་ཀྱང་
རྣམ་པ་ཉི་ཤུ་གཉིས་སུ་དབྱེ་བར་བྱ་སྟེ། ། དེ་ཡང་འཕགས་པ་བྱམས་པས། །
དེ་ཡང་ས་གསེར་ཟླ་བ་མེ། ། གཏེར་དང་རིན་ཆེན་འབྱུང་གནས་མཚོ། ། རྡོ་
རྗེ་རི་སྨན་བཤེས་གཉེན་དང༌། ། ཡིད་བཞིན་ནོར་བུ་ཉི་མ་གླུ། ། རྒྱལ་པོ་
མཛོད་དང་ལམ་པོ་ཆེ། ། བཞོན་པ་བཀོད་མའི་ཆུ་དང་ནི། ། སྒྲ་སྙན་ཆུ་བོ་
སྤྲིན་རྣམས་ཀྱིས། ། རྣམ་པ་ཉི་ཤུ་རྩ་གཉིས་སོ་ཞེས་བཤད་པ་ཡིན་ནོ། ། དེ་ལ་
ཡང་འདི་ལྟར་བལྟ་བར་བྱ་སྟེ། ། འདུན་པའི་གནས་སྐབས་སོགས་དབྱེ་
བས། ། སྨོན་པའི་སེམས་ནི་རྣམ་པ་གསུམ། ། འཇུག་པ་ཞེས་ནི་བྱ་བའི་
སེམས། ། རྣམ་པ་བཅུ་དགུ་དག་ཏུ་འདོད། ། དེ་ལ་སྨོན་པའི་སེམས་ནི་རྣམ་

པ་གསུམ་དུ་དབྱེ་སྟེ། ། འདུན་པ་དང་ལྷན་ཅིག་འདྲེས་པའི་ཆོས་ཐམས་ཅད་
མངོན་པར་བྱང་ཆུབ་པར་འདོད་པའི་མཚན་ཉིད་ཅན་ནི་ས་ལྟ་བུ་ཡིན་ནོ། །
བསམ་པ་དང་ལྷན་ཅིག་འདྲེས་པ་ནི་ཕ་རོལ་ཏུ་ཕྱིན་པ་དྲུག་གི་མཚན་ཉིད་
དོ། ། ཕྱིས་འབྱུང་བ་དང་ད་ལྟར་གྱི་འགྱུར་བ་མེད་པའི་ཕྱིར་གསེར་བཟང་པོ་
ལྟ་བུ་ཡིན་ནོ། ། ལྷག་པའི་སེམས་དང་འདྲེས་པ་ནི་བྱང་ཆུབ་ཀྱི་ཕྱོགས་ཀྱི་ཆོས་
སུམ་ཅུ་རྩ་བདུན་བསྒོམ་པར་འདོད་པའི་མཚན་ཉིད་ཅན་ཏེ། དཀར་པོའི་
ཕྱོགས་ཐམས་ཅད་འཕེལ་བར་འདོད་པའི་ཚུལ་གྱིས་ཟླ་བ་ཚེས་པ་ལྟ་བུ་ཡིན་
ནོ། ། འཇུག་པའི་སེམས་ཀྱི་དབྱེ་བ་ནི་རྣམ་པ་བཅུ་དགུ་སྟེ།སྦྱོར་བ་དང་
འདྲེས་པ་གཅིག་དང༌། སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་བཅུ་དང་།
མངོན་པར་ཤེས་པ་དང་ལྡན་པ་དང༌། བསོད་ནམས་དང་ཡེ་ཤེས་དང་ལྡན་པ་
དང་། ། བྱང་ཆུབ་ཀྱི་ཕྱོགས་དང་ལྡན་པ་དང་། ཞི་གནས་དང་ལྷག་མཐོང་
དང་ལྡན་པ་དང་། །གཟུངས་དང་སྤོབས་པ་དང་ལྡན་པ་དང༌། ཆོས་ཀྱི་སྐྱེད་
མོས་ཚལ་དང་ལྡན་པ་དང་། བགྲོད་པ་གཅིག་པའི་ལམ་དང་ལྡན་པ་དང༌།
ཆོས་ཀྱི་སྐུ་དང་ལྡན་པའོ། ། དེ་ཡིས་དེ་དག་མ་ལུས་ཁྱབ། ། དེ་བས་གནས་
སྐབས་རྣམ་བཞི་སྟེ། ། འབྲས་བུ་རྒྱུ་དང་སྦྱོར་སོགས་དང་། ། ལམ་གྱི་གནས་
སྐབས་དབྱེ་བས་སོ། ། དེ་ལས་གསུམ་ནི་ལས་དང་པོ་པའི་གནས་སྐབས་སོ། །
བཞི་པ་ནི་ངེས་པར་འབྱེད་པའི་ཆའི་གནས་སྐབས་སོ། ། སྦྱིན་པ་ལ་སོགས་པའི་
ཕ་རོལ་ཏུ་ཕྱིན་པ་བཅུའི་སེམས་ཀྱིས་ནི་རྒྱུའི་གནས་སྐབས་སོ། ། མངོན་པར་
ཤེས་པ་ལ་སོགས་པའི་གནས་སྐབས་དང་ལྷན་ཅིག་གནས་པའི་བརྒྱད་ཀྱིས་ནི་
འབྲས་བུའི་གནས་སྐབས་ཁྱབ་པ་ཡིན་ནོ། ། དེ་ལ་དང་པོ་མགོན་པོ་ཡིས། །
གསོལ་བའི་རྣམ་པ་ཡང་དག་བཤད། །གཉིས་པ་སྦྱིན་སོགས་ལ་འཇུག་
པས། ། འཇུག་པའི་རྣམ་པར་རབ་ཏུ་བསྒྲས། ། གསོལ་བའི་སེམས་ཀྱི་ནི་རྣམ་
པ་གསུམ་སྟེ། ། དེ་ཡང་བཤད་པ་ཡིན་ནོ། ། འཇུག་པའི་རྣམ་པ་ནི་གང་ནས་

བརྩམས་ཏེ་སྡོམ་པ་འཛིན་པ་སྔོན་དུ་འགྲོ་བས་སྦྱིན་པ་ལ་སོགས་པའི་ཚོགས་ལ་
འཇུག་པའི་སེམས་སོ། ། སྡོམ་པ་ལ་ཡང་བླ་མ་སྡོམ་པ་ལ་གནས་ཤིང་མཁས་པ་
ནུས་པ་དང་ལྡན་པ་ལས་བླང་བར་བྱའོ། ། དེ་མེད་ན་སངས་རྒྱས་དང་བྱང་
ཆུབ་སེམས་དཔའ་རྣམས་མདུན་དུ་བཞུགས་པར་ཡིད་ལ་བྱས་ལ་བླང་བར་
བྱའོ། ། དེ་ཡང་། སྦྱིན་སོགས་ཤེས་རབ་དང་བྲལ་བས། ། ཐབས་མ་ཡིན་
ཞིང་ས་མ་ཡིན། ། དེ་བས་ཤེས་རབ་བསྐྱེད་བྱ་ཞིང་། ། ཞི་གནས་ཀྱང་ནི་
བསྐྱེད་པར་བྱ། ། ཤེས་རབ་མེད་པ་ནི་སྦྱིན་པ་ལ་སོགས་ཕ་རོལ་ཏུ་ཕྱིན་པའི་
མིང་མི་འཐོབ་ཅིང་ཐབས་ཀྱང་མ་ཡིན་ནོ། ། དེ་བས་ན་ཤེས་རབ་བསྐྱེད་པའི་
ཕྱིར་དང་། ། ཞི་གནས་བསྐྱེད་པར་བྱ་བའི་ཕྱིར་འབད་པར་བྱའོ། ། དེ་ལ་
གང་ཞིག་ཁྲིམས་ལྡན་སྡུག་བསྔལ་བཟོད་ནུས་དང༌། གང་ལ་བརྩོན་དང་བག་
ཡོད་བརྟན་པ་འཆང་། ། གང་ཚེ་ཡང་དག་དང་ཡང་ལྡན་གྱུར་ཏེ། ། དེ་ཡི་
ཏིང་འཛིན་མྱུར་དུ་རྫོགས་པར་འགྱུར། ། ཞི་གནས་ཀྱི་ཚོགས་ཚུལ་ཁྲིམས་ལ་
སོགས་པ་གསུམ་ལ་རྣམ་པར་གནས་པས་ཡིད་དང་རྗེས་སུ་མཐུན་པའི་ས་ཕྱོགས་
སུ་སྟན་བདེ་བ་ལ་འདུག་སྟེ་ལུས་དྲང་པོར་བཞག་ལ། སྙིང་རྗེ་ཆེན་པོ་སྔོན་དུ་
བྱས་ཏེ། སེམས་ཅན་མ་ལུས་པ་གདོན་པ་གདོན་པར་འདོད་པའི་བསམ་པས་
སེམས་རྩེ་གཅིག་པའི་མཚན་ཉིད་ཀྱི་ཏིང་ངེ་འཛིན་ནི་བསྐྱེད་བསྐྱེད་པར་
བྱའོ། ། དེ་ལ་མན་ངག་ནི་འདི་ཡིན་ཏེ། ། ཁམས་སོགས་དབྱེ་བས་དངོས་པོ་
ཐམས་ཅད་ལ། ། ཡང་དག་དམིགས་ཏེ་ཇི་སྲིད་མཉམ་བཞག་འཐོབ། ། དེ་
སྲིད་ཡིད་ནི་སྐད་ཅིག་རོ་ལ་གཞུག ། དང་པོར་རེ་ཞིག་རྣལ་འབྱོར་པས་ཁམས་
ལ་སོགས་པའི་དབྱེ་བས་དངོས་པོ་མ་ལུས་པ་རྒྱ་ཆེར་རྣམ་པར་དཔྱད་ལ། །
ཆོས་ཐམས་ཅད་ནི་འདི་ཙམ་དུ་ཟད་དོ་ཞེས་འདི་ལྟར་ངེས་པར་བྱ་སྟེ། ། ཡང་
སེམས་ཀྱི་རྒྱུན་གྱི་སྐད་ཅིག་ནས་དེ་ཉིད་དུ་གཏད་པར་བྱའོ། ། གལ་ཏེ་ཡིད་ནི་
ཆགས་སོགས་ཀྱིས་གཡེངས་གྱུར། ། མི་གཙང་ལ་སོགས་གཉེན་པོ་བསྒོམས་པ་

ཡིས། ། ཇི་སྲིད་དེ་ནི་བརྟན་པ་མ་ཐོབ་པ། ། དེ་སྲིད་བློ་དང་ལྡན་པས་དེ་ཞི་
བྱ། ། ཡང་གང་གི་ཚེ་བར་སྐབས་སུ་འདོད་ཆགས་ལ་སོགས་པས་སེམས་
གཡེངས་པར་གྱུར་པ་དེའི་ཚེ་མི་གཙང་བ་བསྒོམས་པ་ལ་སོགས་པས་རྣམ་པར་
གཡེང་བ་ཞི་བར་བྱ་ལ། ། སེམས་ཡང་ནས་ཡང་དུ་དེ་ལ་གོང་ནས་གོང་དུ་
གཏོད་པར་བྱའོ། ། དེ་ནས་ཡང་བཅོམ་ལྡན་འདས་ཀྱིས་ཡུམ་ཤེས་རབ་ཀྱི་ཕ་
རོལ་ཏུ་ཕྱིན་པ་ཆེན་པོ་ལས། ། འདོད་ཆགས་རྣམ་པར་དགུ་ནི་ཆེན་པོ་ཉིད་དུ་
བསྟན་ཏེ། ། འདི་ལྟ་སྟེ། དབྱིབས་ལ་ཆགས་པ་དང་། རེག་པ་ལ་ཆགས་པ་
དང༌། ཙན་དན་ལ་སོགས་པས་བསྐུས་པ་ལས་བྱུང་བའི་ལུས་ཀྱི་དྲི་ལ་ཆགས་
པ་དང༌། རྒྱུན་གྱིས་བརྒྱན་པ་ལས་བྱུང་བའི་ལུས་མཛེས་པ་ལ་ཆགས་པ་དང་།
ལུས་ཀྱི་ཁ་དོག་ལ་ཆགས་པ་དང་། ཤ་རྒྱས་པ་ལ་ཆགས་པ་དང་། ལུས་དང་
ཡན་ལག་གི་རྩེད་འཇོ་ལ་ཆགས་པ། ། ཁ་དོག་དང་དབྱིབས་ལ་ཆགས་པའོ། །
དེའི་གཉེན་པོར་གྱུར་པའི་མི་གཙང་བ་ཡང་རྣམ་པར་དགུ་སྟེ། དེ་ནི་འདི་ལྟ་
སྟེ། ། དེ་དབྱིབས་ལ་ཆགས་པ་རྣམས་ཀྱི་གཉེན་པོར་ནི་རྣམ་པར་བམ་པའི་འདུ་
ཤེས་སོ། ། ལུས་ཀྱི་རེག་པ་ལ་ཆགས་པའི་ནི་འབུས་ཞིགས་པའི་འདུ་ཤེས་
སོ། ། ལུས་ཀྱི་དྲི་ལ་ཆགས་པའི་ནི་རྣམ་པར་རུལ་བའི་འདུ་ཤེས་སོ། ། ལུས་
མཛེས་པ་ལ་ཆགས་པའི་ནི་རྣམ་པར་དམར་བའི་འདུ་ཤེས་སོ། ། ལུས་ཀྱི་ཁ་
དོག་ལ་ཆགས་པའི་ནི་རྣམ་པར་སྔོས་པའི་འདུ་ཤེས་སོ། ། ཤ་རྒྱས་པ་ལ་ཆགས་
པའི་ནི་རྣམ་པར་ཟོས་པའི་འདུ་ཤེས་སོ། ། ལུས་དང་ཡན་ལག་གི་རྩེད་འཇོ་ལ་
ཆགས་པའི་ནི་རྣམ་པར་འཐོར་བའི་འདུ་ཤེས་སོ། ། སོ་མཛེས་པ་ལ་ཆགས་པའི་
ནི་རུས་གོང་གི་འདུ་ཤེས་སོ། ། ཁ་དོག་དང་དབྱིབས་ལ་ཆགས་པའི་ནི་རྣམ་
པར་ཚིག་པའི་འདུ་ཤེས་སོ། ། ཞེ་སྡང་ལས་བྱུང་བའི་རྣམ་པར་གཡེང་བའི་
གཉེན་པོ་ནི་བྱམས་པ་བསྒོམས་པའོ། ། གཏི་མུག་ལས་བྱུང་བའི་རྣམ་པར་
གཡེང་བའི་གཉེན་པོ་ནི་རྟེན་ཅིང་འབྲེལ་པར་འབྱུང་བ་བསྒོམ་པའོ། ། གང་གི་

སེམས་དེ་མངོན་པར་མི་དགའ་བར་མཐོང་བ་དེའི་ཚེ་ཏིང་ངེ་འཛིན་གྱི་ཡོན་ཏན་
ལ་བསམ་པ་དང༌། མི་དགེ་བའི་སྐྱོན་བསམས་པས་དེ་ཡང་ཞི་བར་བྱའོ། །
ཡང་གང་གི་ཚེ་གཉིད་དང་མུན་པ་ལས་སེམས་ཞུམ་པར་མཐོང་བ་དེའི་ཚེ། །
སྣང་བའི་འདུ་ཤེས་བསྒོམ་པ་དང་རབ་ཏུ་དགའ་བ་ཡིད་ལ་བྱེད་པ་སངས་རྒྱས་
ལ་སོགས་པའི་ཡོན་ཏན་ཡིད་ལ་བྱེད་པས་ཞུམ་པ་དེ་ཡང་ཞི་བར་བྱའོ། །
གང་གི་ཚེ་སྔོན་རྒོད་པ་དང་རྩེ་ཞིང་དགའ་བ་རྗེས་སུ་དྲན་པས་སེམས་བར་
སྐབས་སུ་རྒོད་པར་མཐོང་བ་དེའི་ཚེ་མི་རྟོག་པ་ཡིད་ལ་བྱེད་པས་དེ་ཡང་ཞི་བར་
བྱའོ། ཡང་གང་གི་ཚེ་ཞུམ་པ་དང་རྒོད་པ་དག་དང༌ བྲལ་བ་ཉིད་ཀྱིས་ཆ་
མཉམ་པར་འཇུག་ཅིང་སེམས་རང་གི་མཚན་ཉིད་ཀྱིས་གནས་པར་མཐོང་བ་
དེའི་ཚེ་བསྒྲིམ་པ་དང་གློད་པ་བཏང་སྙོམས་སུ་བྱ་སྟེ། གལ་ཏེ་སེམས་མཉམ་
པར་འཇུག་ཏུ་ཟིན་ཀྱང་བསྒྲིམས་པ་བྱས་ན་དེའི་ཚེ་སེམས་རྣམ་པར་གཡེང་བར་
འགྱུར་རོ། ། ལེ་ལོ་དང་ནི་དམིགས་པ་བརྗེད་པ་དང༌། ། དེ་བཞིན་ཞུམ་རྒོད་
མི་རྩོལ་བ་དང་རྩོལ། ། ཏིང་ངེ་འཛིན་ལ་ཐམས་ཅད་ཉེས་པར་འགྱུར། ། དད་
སོགས་སེམས་ཉིད་དེ་ཡི་གཉེན་པོ་ཡིན། ། མདོར་ན་ཏིང་ངེ་འཛིན་ནི་ཐམས་
ཅད་ཀྱི། ། ཉེས་པ་ཉིད་ནི་རྣམ་པ་དྲུག་ཡོད་དེ། ། འདི་ལྟ་སྟེ། ལེ་ལོ་དང་།
དམིགས་པ་བརྗེད་པ་དང་། ཞུམ་པ་དང་། རྒོད་པ་དང་། ། མ་བསྒྲིམས་པ་
དང༌། བསྒྲིམས་པའོ། ། དེ་རྣམས་ཀྱི་གཉེན་པོ་སྤོང་བའི་འདུ་བྱེད་བརྒྱུད་
བསྒོམ་པར་བྱའོ། ། ཞེས་བཅོམ་ལྡན་འདས་ཀྱིས་གསུངས་ཏེ། འདི་ལྟ་སྟེ།
དད་པ་དང་། འདུན་པ་དང་། རྩོལ་བ་དང༌། ཤིན་ཏུ་སྦྱངས་པ་དང༌།
དྲིན་པ་དང༌།
ཤེས་བཞིན་དང༌། བཏང༌ སྙོམས་དང་། སེམས་
དཔའོ། ། དེ་ལ་དང་པོ་བཞི་ནི་ལེ་ལོའི་གཉེན་པོ་ཡིན་ཏེ། དེ་ཡང་ཏིང་ངེ་
འཛིན་གྱི་ཡོན་ཏན་རྣམས་ལ་ཡིད་ཆེས་པའི་མཚན་ཉིད་ཅན་གྱི་དད་པས་རྣལ་
འབྱོར་པ་རྣམས་དེ་ལ་མངོན་པར་འདོད་པའི་སེམས་སྐྱེ་བར་འགྱུར་ལ།

མངོན་པར་འདོད་པ་དེ་ལས་རྩོལ་བ་རྩོམ་པར་འགྱུར་རོ། ། དེ་ལས་ཀྱང་ལུས་
དང་སེམས་ལས་རུང་བ་ཉིད་ཐོབ་པར་འགྱུར་རོ། ། ཤིན་ཏུ་སྦྱངས་པ་དེ་ལས་
ལུས་དང་སེམས་ལས་སུ་རུང་བས་ལྡོག་པར་འགྱུར་རོ། ། དེ་བས་ན་དད་པ་ལ་
སོགས་པ་ནི་ལེ་ལོ་སྤང་བའི་ཕྱིར་བསྒོམ་པར་བྱའོ། ། དྲན་པ་ནི་དམིགས་པ་
བརྗེད་པའི་གཉེན་པོའོ། ། ཤེས་བཞིན་ནི་ཞུམ་པ་དང་རྒོད་པའི་གཉེན་པོ་ཡིན་
ཏེ། དེས་ཞུམ་པ་དང་རྒོད་པ་དག་ཉེ་བར་ཤེས་པ་ཡིན་པའི་ཕྱིར་རོ། ། ཞུམ་
པ་དང་རྒོད་པ་མ་ཞི་བའི་དུས་སུ་ནི་མི་རྩོལ་བ་ཉེས་པ་ཡིན་ཏེ། དེའི་གཉེན་
པོར་ནི་སེམས་པ་བསྒོམ་པར་བྱའོ། ། ཞུམ་པ་དང་རྒོད་པ་དེ་དག་ཉེ་བར་ཞི་
བར་གྱུར་ནས་གང་གི་ཚེ་སེམས་རང་གི་རྒྱུན་གྱི་འཇུག་པའི་དེའི་ཚེ་ནི་རྩོལ་བ་
ཉེས་པ་ཡིན་པས་དེའི་གཉེན་པོར་བཏང་སྙོམས་བསྒོམ་པར་བྱའོ། ། སྤོང་བའི་
འདུ་བྱེད་བརྒྱད་པོ་དེ་དང་ཡང་དག་པར་ལྡན་པའི་ཏིང་ངེ་འཛིན་ནི་གང་གིས་
རྫུ་འཕྲུལ་ལ་སོགས་པའི་ཡོན་ཏན་རྫོགས་པར་བྱེད་པར་མཆོག་ཏུ་ལས་སུ་རུང་
བར་འགྱུར་རོ། ། དེ་བས་ན་མདོ་ལས་སྤོང་བའི་འདུ་བྱེད་བརྒྱད་དང་ལྡན་པའི་
རྫུ་འཕྲུལ་གྱི་རྐང་པ་བསྒོམ་པར་བྱེད་དོ་ཞེས་གསུངས་པ་ཡིན་ནོ། ། བསྒོམ་པའི་
རིམ་པ་འདི་ཉིད་ལ་དགོངས་ནས་བཅོམ་ལྡན་འདས་ཡུམ་དེ་ཉིད་ལས། དེ་ལ་
སེམས་མཉམ་པར་བཞག་པར་བྱེད། ཡང་དག་པར་འཇོག་པར་བྱེད། །
རྣམ་པར་འཇོག་པར་བྱེད། ཉེ་བར་འཇོག་པར་བྱེད། དུལ་བར་བྱེད། ཞི་
བར་བྱེད། ཉེ་བར་ཞི་བར་བྱེད། གཅིག་པ་ཉིད་དུ་བྱེད། ཏིང་ངེ་འཛིན་
དུ་བྱེད་དོ་ཞེས་གསུངས་པ་ཡིན་ནོ། ། དེ་ལ་ཡང་དག་པར་འཇོག་པར་བྱེད་པ་
ནི་དམིགས་པ་དེ་ཉིད་ལ་རྒྱུན་གྱིས་འཇུག་པར་བྱེད་པའོ། ། རྣམ་པར་འཇོག་པ་
ནི་རྣམ་པར་གཡེང་བ་ཤེས་པར་བྱ་སྟེ། དེ་ཉེ་བར་ཞི་བར་བྱེད་པའོ། ། ཉེ་
བར་འཇོག་པར་བྱེད་པ་ནི་རྣམ་པར་གཡེང་བར་ཉེ་བར་ཞི་བར་བྱས་ནས་དེ་
ཉིད་ལ་གོང་ནས་གོང་དུ་གཏོད་པར་བྱེད་པའོ། ། དུལ་བར་བྱེད་པ་ནི་དགའ་

བ་བསྐྱེད་པར་བྱེད་པའོ། ། ཞི་བར་བྱེད་པ་ནི་མི་དགའ་བ་ཉེ་བར་ཞི་བར་བྱེད་
པའོ། །ཉེ་བར་ཞི་བར་བྱེད་པ་ནི་གཉིད་དང་རྨུགས་པ་ལ་སོགས་པ་བྱུང་བ་
སེལ་བར་བྱེད་པའོ། ། གཅིག་པ་ཉིད་དུ་བྱེད་པ་ནི་དམིགས་པ་ལ་མངོན་པར་
འདུ་བྱ་བ་མེད་པར་འཇུག་པ་ལ་འབད་པར་བྱེད་པའོ། ། ཏིང་ངེ་འཛིན་དུ་
བྱེད་པ་ནི་སེམས་མཉམ་པ་ཉིད་ཐོབ་པ་ལ་བཏང་སྙོམས་སུ་བྱེད་པས་ཡང་དག་
པས་འཛིན་པར་བྱེད་དེ་ཞེས་བྱ་བའི་དོན་ཏོ། ། ཚིག་དགུ་པོ་འདི་དག་གིས་
བཤད་པ་ནི་སློབ་དཔོན་ཐོགས་མེད་ཀྱིས་མཛད་པ་ལས་བྲིས་པ་ཡིན་ནོ། ། ཡང་
རིམ་པ་འདིས་ཏིང་ངེ་འཛིན་ནི་རྫོགས་པར་གང་གི་ཚེ་འགྱུར་ཞེ་ན། དེའི་ཕྱིར་
སྨྲས་པ། ། གང་གི་སེམས་ནི་རྩོལ་བ་མེད་པར་ནི། ། རང་གི་ངང་གིས་འཇུག་
པར་འགྱུར་བ་ན། ། དེ་ཚེ་སངས་རྒྱས་མཉམ་འཇོག་ལ་བརྟེན་ཏེ། ། འདི་ནི་
ཏིང་ངེ་འཛིན་གྱི་ཚུལ་ཡིན་ནོ། ། གང་གི་ཚེ་དམིགས་པ་དེ་ལ་མངོན་པར་འདུ་
བྱེད་པ་མེད་པར་འཇུག་པས་སེམས་གནས་པར་གྱུར་པ་དེའི་ཚེ་ཞི་གནས་རྫོགས་
པ་ཡིན་པར་ཤེས་པར་བྱའོ། ། དེ་ལྟར་མཉམ་འཇོག་ཤེས་ནས་ནི། ། དེ་ནས་
ཤེས་རབ་བསྐྱེད་བྱ་སྟེ། ། གཟུགས་དང་གཟུགས་མེད་དབྱེ་བ་ཡིས། ། དོན་དེ་
ཉིད་ནི་རྣམ་དཔྱད་བྱ། ། དེ་བས་ན་རྣམ་པར་དཔྱད་པ་འདིས་སྤྲོས་པ་མེད་པ་
ཉིད་ཡིན་པའི་ཕྱིར་འགྲོ་བ་རྣམས་ཆོས་ཀྱི་སྐུའི་བདག་ཉིད་དུ་ཤེས་པར་བྱས་ལ།
སེམས་ཙམ་ལས་ཡོངས་སུ་བཟླས་ཏེ། གཅིག་དང་དུ་མ་ཉིད་ལ་སོགས་པའི་
ཚུལ་གྱིས་དེ་ཁོ་ན་ཉིད་ཀྱང་སྣང་བ་མེད་པའི་ཚུལ་དུ་བཟླ་བར་བྱའོ། ། དེ་ཁོ་ན་
ཉིད་མཐོང་བ་འདི་ཉིད་ནི་གང་ཤེས་རབ་ཀྱིས་རྣམ་པར་བརྟགས་ན་ཡང་དག་
པའི་ཡེ་ཤེས་མཐོང་བས་ཆོས་ཐམས་ཅད་མི་མཐོང་བ་ཡིན་ནོ། ། དེ་ཡང་བཅོམ་
ལྡན་འདས་ཀྱིས་ཡུམ་བར་མ་ལས་སངས་རྒྱས་བཅོམ་ལྡན་འདས་རྣམས་ཀྱིས་ཡེ་
ཤེས་ཀྱི་སྤྱན་གང་ཞེ་ན། ། གང་གིས་ཅི་ཡང་མ་གཟིགས་པའི་དོན་དེ་གཟིགས་
པའི་འོ་ཞེས་བྱ་བ་དང་། དེ་བཞིན་དུ་དོན་དམ་པ་གང་ཞེ་ན། གང་ཆོས་

ཐམས་ཅད་མཐོང་བ་མེད་པའོ། ། ཞེས་ཇི་སྐད་དུ་གསུངས་པ་ཡིན་ནོ། ། དེ་
བས་ན་དེ་ཁོ་ན་ཉིད་ཀྱི་རྣལ་འབྱོར་པ་རྣམས་ཀྱང་སྤྱོད་ལམ་ཐམས་ཅད་ལ་
གནས་པ་ན་ཆོས་ཐམས་ཅད་མཐོང་དུ་ཟིན་ཀྱང་མ་མཐོང་བ་ཡིན་ནོ། ། དེ་ལྟ་
བུ་ཉིད་མཐོང་བ་མེད་པ་ཞེས་བྱ་བ་མངོན་པར་འདོད་ཀྱི། གཉིད་ལོག་པའམ་
མིག་བཙུམ་པ་དང་འདྲ་བར་གང་ཡང་ཡིད་ལ་མི་བྱེད་པ་ནི་མ་ཡིན་ནོ། ། དེ་ལྟ་
ནི་བག་ཆགས་མ་སྤངས་པས་འདུ་ཤེས་མེད་པའི་སྙོམས་པར་འཇུག་པ་ལ་སོགས་
པ་ལས་ལྡང་བ་བཞིན་དུ་སླར་ཡང་གཟུགས་ལ་སོགས་པ་ལ་མངོན་པར་ཞེན་པའི་
བག་ཆགས་ཀྱི་རྩ་བ་ཅན་གྱི་འདོད་ཆགས་ལ་སོགས་པ་སྐྱེ་བ་ཉིད་ཀྱི་རྣལ་འབྱོར་
པར་མི་འགྱུར་ཏེ། ཐོག་མ་མེད་པའི་དུས་ཅན་གྱི་གཟུགས་ལ་སོགས་པ་མངོན་
པར་ཞེན་པ་ཡིད་ལ་མི་བྱེད་པ་ཙམ་གྱིས་ཡོངས་སུ་སྤངས་པར་མི་འགྱུར་ཏེ།
འདུ་ཤེས་མེད་པའི་སྙོམས་པར་འཇུག་པ་ལ་སོགས་པས་ཀྱང་དེ་སྤངས་བར་
འགྱུར་རོ། ། གང་གཟུགས་ལ་སོགས་པའི་ཡུལ་རྣམས་ཀྱི་ཐེ་ཚོམ་མ་སྤངས་པར་
དེ་ཡིད་ལ་བྱེད་པ་ཡོངས་སུ་སྤངས་པར་ཡང་ནུས་པ་མ་ཡིན་ཏེ། ། མེ་ཡོངས་སུ་
མ་སྤངས་པར་ཚ་བ་སྤོང་མི་ནུས་པ་དང་འདྲའོ། ། དེ་བས་ན་ཐེ་ཚོམ་གྱི་ས་བོན་
དང་བྲལ་བ་ཉིད་ཀྱིས་གཟུགས་ལ་སོགས་པ་ལ་མངོན་པར་ཞེན་པ་བསལ་བར་བྱ་
བའི། ། ཚེར་མ་འབྱིན་པ་ལྟ་བུར་བྱ་བ་མ་ཡིན་ནོ་ཞེས་བྱ་བར་ངེས་སོ། ། ཐེ་
ཚོམ་གྱི་ས་བོན་དང་བྲལ་བར་བྱ་བ་ཡང་ཞི་གནས་དང་ལྷག་མཐོང་ཕན་ཚུན་
རྗེས་སུ་མཐུན་པར་འཇུག་པར་བྱའོ། ། དེ་ཡང་སེམས་རྩེ་གཅིག་ཏུ་མཚན་ཉིད་
ཅན་གྱི་ཞི་གནས་སྐྱེས་པར་གྱུར་ན། ། ཤེས་རབ་ཀྱི་མིག་གིས་རྣམ་པར་དཔྱོད་
པས་རྣལ་འབྱོར་པའི་ཐེ་ཚོམ་དང་བྲལ་བར་འགྱུར་རོ། ། དེ་དང་བྲལ་བས་
གཟུགས་ལ་སོགས་པ་ལ་མངོན་པར་ཞེན་པ་དང་འབྲལ་ལོ། ། དེ་དང་བྲལ་ནས་
ཀྱང་ཆོས་ཐམས་ཅད་དངོས་པོ་མེད་པར་རྟོགས་ཏེ། དེ་ཉིད་ནི་ཤེས་རབ་ཀྱི་ཕ་
རོལ་ཏུ་ཕྱིན་པའོ། ། ཡང་དེའི་ཆ་ཞི་གནས་དང་ལྷག་མཐོང་དག་དེའི་བདག་

ཉིད་ཅན་ཡིན་ཏེ། དེ་ཉིད་ནི་མཆོག་ཏུ་རྣམ་པར་མི་རྟོག་པའི་རྣལ་འབྱོར་
རོ། ། དེ་ཡང་ཀུན་རྟོག་ཐམས་ཅད་སྤངས་པ་དེ།
འདི་ནི་རྣལ་འབྱོར་དམ་པ་
ཡིན། ། རྣལ་འབྱོར་པ་གང་མངོན་སུམ་དུ། ། གནས་པ་ཀུན་མཁྱེན་བཅོམ།
ལྡན་འགྱུར། ། དེ་ལྟར་རིམ་པ་འདིས་ཞི་གནས་དང་ལྷག་མཐོང་བདག་གིས་
བསམ། བླ་མའི་མན་ངག་དག་གིས་བཅོམ་ལྡན་འདས་ཡུམ་ཤེས་རབ་བསྐྱེད་
ལ། བྱང་ཆུབ་སེམས་དཔའི་དབང་པོ་རབ་ཏུ་ལྡན་པ་ཡིན་ནི་དེ་ངེས་པའི་རྒྱུ་
ཉིད་ཀྱིས་ཕྱིར་མི་ལྡོག་པ་ཉིད་ཡིན་པར་རྟོགས་པ་བྱས་ལ། ཤེས་རབ་ཀྱི་ཕ་
རོལ་ཏུ་ཕྱིན་པའི་ངོ་བོ་ཉིད་དང༌། སྦྱིན་པ་ལ་སོགས་པའི་ཐབས་ལ་རབ་ཏུ་
འཇུག་གོ ། དེ་ཡང་འཕགས་པ་ག་ཡ་གོ་རི་ལས། ། གཉིས་པ་འདི་དག་ནི་
བྱང་ཆུབ་སེམས་དཔའ་རྣམས་ཀྱི་ལམ་མདོར་བསྡུས་པ་སྟེ། འདི་ལྟ་སྟེ་ཐབས་
དང་ཤེས་རབ་བོ་ཞེས་གསུངས་པ་ཡིན་ཏེ། ཐབས་ནི་སྦྱིན་པ་ལ་སོགས་པའི་ཕ་
རོལ་ཏུ་ཕྱིན་པ་དང༌། ཚད་མེད་པ་དང༌། བསྡུ་བའི་དངོས་པོ་ལ་སོགས་པའི་
དབྱེ་བས་ཕྱེ་བ་སྟེ། དེ་ཉིད་ཀྱང་འཕགས་པ་བློ་གྲོས་མི་ཟད་པ་དང་། དཀོན།
མཆོག་སྤྲིན་ལ་སོགས་པའི་མདོ་ལས་གསུངས་སོ། ། ཤེས་རབ་ནི་ཐབས་དེ་ཉིད་
ཕྱིན་ཅི་ལོག་པར་ཡོངས་སུ་གཅོད་པའི་རྒྱུའོ། ། དེས་ཀྱང་ཐབས་ཡང་དག་པར་
བརྟགས་ནས་ཕྱིན་ཅི་མ་ལོག་པས་བདག་དང་གཞན་གྱི་དོན་ཇི་ལྟ་བ་བཞིན་
ཉམས་སུ་ལེན་པས་སྔགས་ཀྱིས་ཟིན་པའི་དུག་སྤྱོད་པ་དང་འདྲ་བར་ཀུན་ནས་
ཉོན་མོངས་བར་མི་འགྱུར་རོ། ། དེ་ཡང་མདོ་དེ་ཉིད་ལས་ཐབས་ནི་བསྡུ་བ་
ཤེས་པའོ། ། ཤེས་རབ་ནི་ཡོངས་སུ་གཅོད་པ་ཤེས་པའོ་ཞེས་གསུངས་པ་དང་།
འཕགས་པ་དད་པའི་སྟོབས་བསྐྱེད་པ་ལས། ཐབས་ལ་མཁས་པ་གང་ཞེ་ན།
གང་ཆོས་ཐམས་ཅད་ཀྱི་བསྡུ་བ་ཤེས་པ་ལ་མཁས་པའོ། ། ཤེས་རབ་གང་ཞེ་ན།
གང་ཆོས་ཐམས་ཅད་དབྱེར་མེད་པ་ཤེས་པ་ལ་མཁས་པའོ་ཞེས་གསུངས་པ་ཡིན་
ནོ། ། འདི་དག་ལ་ནི་ས་ལ་གནས་པས་ཀྱང་བསྟེན་པར་བྱའོ། ། ཤེས་རབ་

ཙམ་འབའ་ཞིག་ནི་མ་ཡིན་ནོ། ། གང་གི་ཕྱིར་ས་བཅུ་པ་ལ་སོགས་པའི་མདོ་
ལས་ཕ་རོལ་ཏུ་ཕྱིན་པ་ལྷག་མ་རྣམས་ལ་ཡང་མི་སྤྱོད་པ་མ་ཡིན་ནོ། ། ཞེས་
གསུངས་པས། བྱང་ཆུབ་སེམས་དཔས་ས་བཅུ་ཐམས་ཅད་དུ་ཕ་རོལ་ཏུ་ཕྱིན་
པ་ཐམས་ཅད་ལ་ཀུན་ཏུ་སྤྱད་པར་བྱའོ། ཞེས་བཤད་དོ། ། དེ་བཞིན་དུ་ཡང་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་གཅིག་ཏུ་དགའ་བའི་བྱང་ཆུབ་སེམས་དཔའ་
རྣམས་ཀྱི་དབང་དུ་མཛད་ནས་ཡོངས་སུ་རྒྱས་པའི་མདོ་ཆོས་ཐམས་ཅད་བསྡུས་
པ་ལས། བྱམས་པ་གང་ཡང་བྱང་ཆུབ་སེམས་དཔའ་རྣམས་ཀྱིས་བྱང་ཆུབ་
སེམས་ཀྱི་ཕྱིར་ཕ་རོལ་ཏུ་ཕྱིན་པ་དྲུག་ཅར་ཡང་དག་པར་གཟུང་བར་བྱ་བ་དེ་ལ་
སྐྱེས་བུ་བླུན་པོ་རྣམས་འདི་ལྟར་བྱང་ཆུབ་སེམས་དཔའ་རྣམས་ཤེས་རབ་ཀྱི་ཕ་
རོལ་ཏུ་ཕྱིན་པ་འབའ་ཞིག་ལ་བསླབ་པར་བྱའོ། ཕ་རོལ་ཏུ་ཕྱིན་པ་ལྷག་མ་
རྣམས་ཀྱིས་ཅི་ཞིག་བྱ་ཞེས་ཟེར་ཞིང་། དེས་ཕ་རོལ་ཏུ་ཕྱིན་པ་གཞན་དག་ལ་
སྨོད་པ་ཉིད་དུ་སེམས་པས་འགྱུར་རོ་ཞེས་བྱ་བ་ལ་སོགས་པ་རྒྱ་ཆེར་གསུངས་པ་
དང་། འཕགས་པ་རྣམ་པར་སྣང་མཛད་མངོན་པར་རྫོགས་པར་བྱང་ཆུབ་
པའི་རྒྱུད་ལས་ཀྱང༌། ཐམས་ཅད་མཁྱེན་པའི་ཡེ་ཤེས་འདི་ནི་སྙིང་རྗེ་ཆེན་པོའི་
རྩ་བ་ཅན། བྱང་ཆུབ་ཀྱི་སེམས་ཀྱི་རྒྱུ་དང་ལྡན་པ། ཐབས་ཀྱིས་མཐར་ཕྱིན་
པའོ་ཞེས་གསུངས་པ་ཡིན་ནོ། ། དེ་བས་ན་གཉིས་ཀ་ཡང་དུས་ཐམས་ཅད་དུ་
བསྟེན་པར་བྱའོ། ། དེ་ལྟ་ན་བཅོམ་ལྡན་འདས་མི་གནས་པའི་མྱ་ངན་ལས་
འདས་པ་འགྲུབ་པ་ཡིན་ནོ། ། དེ་ཡང་སྦྱིན་པ་ལ་སོགས་པའི་ཐབས་ཀྱིས་
གཟུགས་ཀྱི་སྐུ་དང༌། ཞིང་དང༌། འཁོར་ལོ་ལ་སོགས་པ་ལོངས་སྤྱོད་ཆེན་
པོའི་འབྲས་བུ་ཕུན་སུམ་ཚོགས་པ་ཡོངས་སུ་འཛིན་པར་མཛད་པས་བཅོམ་ལྡན་
འདས་མྱ་ངན་ལས་འདས་པ་ལ་གནས་པར་མི་མཛད་དོ། ། ཤེས་རབ་ཀྱིས་ཕྱིན་
ཅི་ལོག་མ་ལུས་པར་སྤངས་པས་འཁོར་བར་གནས་པར་མི་མཛད་དེ། འཁོར་
བ་ནི་ཕྱིན་ཅི་ལོག་གི་བདག་ཉིད་ཅན་ཡིན་པའི་ཕྱིར་རོ། ། དེ་ཡང་ཆོས་ཀྱི་རྣམ་

གྲངས་གཟིངས་ལྟ་བུར་ཤེས་པ་རྣམས་ཀྱིས་ནི་ཆོས་རྣམས་ཀྱང་སྤོང་བར་བྱ་ན།
ཆོས་མ་ཡིན་པ་ལྟ་ཅི་སྨོས་ཞེས་ཇི་སྐད་དུ་གསུངས་པ་ལྟ་བུ་ཡིན་ཏེ། དེ་ལ་ཕྱིན་
ཅི་ལོག་ཏུ་མངོན་པར་ཞེན་པ་སྤང་བར་བྱའོ་ཞེས་གསུངས་ཀྱི། དགོས་པའི་
དོན་རྫོགས་པར་བྱ་བའི་དོན་དུ་ཡང་གནས་པར་མི་བྱའོ་ཞེས་གསུངས་པ་ཡིན་
ནོ། ། དེ་ཡང་ཆོས་ཡོངས་སུ་གཟུང་བར་བྱའི། མི་གཟུང་བར་ནི་མི་བྱའོ་ཞེས་
གསུངས་ཏེ། ལམ་ལོག་པར་གཟུང་བར་མི་བྱའོ་ཞེས་བྱ་བའི་དོན་ཏོ། ། དེ་
བས་ན་དངོས་པོ་ཐམས་ཅད་དེ་ལྟར་གཟིགས་ཏེ་གསུངས་པ་ནི། དུས་ཀུན་ཏུ་
ནི་ཐབས་དང་ནི། ། ཤེས་རབ་ཕ་རོལ་ཕྱིན་བདག་ཅན། ། བསྟེན་བྱ་གང་ཕྱིར་
དེ་ལས་ནི། ། མི་གནས་མྱ་ངན་འདས་པར་འགྱུར། ། ཞེས་བྱ་བ་ཡིན་ནོ། །
ཕ་རོལ་ཏུ་ཕྱིན་པའི་ཐེག་པའི་བསྒོམ་པའི་རིམ་པའི་མན་ངག་སློབ་དཔོན་ཆེན་པོ་
དཔལ་ཡེ་ཤེས་གྲགས་པའི་ཞལ་སྔ་ནས་མཛད་པ་རྫོགས་སོ།
རྒྱ་གར་གྱི་མཁན་པོ་པདྨ་ཀ་ར་ལཱརྨ་དང༌། ཞུ་ཆེན་གྱི་ལོ་ཙཱ་བ་དགེ་སློང་
རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། ། །
438

སངས་རྒྱས་རྗེས་དྲན།
རྒྱ་གར་སྐད་དུ། བུད་དྷཱ་ནུ་སྨྲ་ཏུཏྟ་ར་བྷ་བ་ནཱ་ནཱ་མ། བོད་སྐད་དུ།
སངས་རྒྱས་རྗེས་སུ་དྲན་པ་བླ་ན་མེད་པ་བསྒོམ་པ་ཞེས་བྱ་བ། སངས་རྒྱས་
དང་བྱང་ཆུབ་སེམས་དཔའ་ཐམས་ཅད་ལ་ཕྱག་འཚལ་ལོ། ། སྤྲོད་པའི་རྒྱུན་
བཅད་ཞི་བའི་གནས་རྙེད་བདེ་འབྱུང་གནས། ། སྐུ་གཉིས་སྐྱེད་པའི་ཡོན་ཏན་
མཐའ་ཡས་གཞིར་གྱུར་པ། ། ཆོས་སྐུ་རོ་གཅིག་བརྙེས་པས་སྡུག་པའི་གནས་
ཐིམ་པ། ། རྒྱལ་བའི་རྒྱལ་བ་དམིགས་མི་མངའ་ལ་ཕྱག་འཚལ་ལོ། ། མུན་པ་
གཉིས་ནི་གཞོམ་འདོད་པའི། ། ཡང་དག་སྣང་བ་འབྱུང་འདོད་པའི། ། དོན་
གྲུབ་བྱ་ཕྱིར་བདག་གིས་ནི། ། སངས་རྒྱས་རྗེས་དྲན་བླ་མེད་བཤད། ། དེ་ལ་
སངས་རྒྱས་རྗེས་དྲན་བླ་ན་མེད་པ་ནི་འདི་ལྟར་བལྟ་བར་བྱ་སྟེ། རྣལ་འབྱོར་
པ་ཐོ་རངས་མལ་ནས་ལངས་ཏེ། གཙང་མར་གྱུར་པའམ། མི་གཙང་བ་
ཡང་རུང་སྔགས་འདི་ལན་གསུམ་བརྗོད་དོ། ། ཨོཾ་སྭ་བྷཱ་བ་ཤུད་དྷ༔ སརྦ་དྷརྨ་སཱ་
བྷ་བ་ཤུདྷོཉཧཾ། དེ་ནས་འདི་ལྟར་བལྟ་སྟེ། ལུས་འདི་ནི་སྐྲ་དང༌། སྨིན་མ་
དང༌། རྗེ་མ་དང་། ། ཁ་སྤུ་དང་། མཚན་ཁུང་གི་སྤུ་དང་། །འདོམས་ཀྱི་
སྤུ་དང༌། ལུས་གཞན་གྱི་བ་སྤུ་སྟེ། སྤུའི་ཚོགས་དང༌། མིག་གཉིས་དང༌།
རྣ་བ་གཉིས་དང་། སྣ་དང་སོའི་ཕྲེང་བ་དང་། སེན་མོ་དང་པགས་པ་དང༌།
ཤ་དང༌། ཚིལ་དང་། ཁྲག་དང་། རྩའི་དྲ་བ་དང༌། ཆུ་བ་དང༌། རྒྱུས་
པ་དང་། ། ཀླད་རྒྱས་དང༌། ཀླད་པ་དང་། ལྕེ་དང༌། མིད་པ་དང་།
ཨོལ་ཀོང་དང༌། ། ཨོལ་མདུད་དང་། གློ་བ་དང༌། སྙིང་དང་། ། མཆིན་པ་
དང་། མཁལ་མ་དག་དང༌། མཆེར་བ་དང༌། སྣང་བ་དང༌། མཚན་མ་

དང་། རྒྱུ་མ་དང་། གཉེ་མ་དང་། གཞང་དང༌། ཕོ་བ་དང༌། སུལ་
མངས་དང༌། ལོང་ཀ་དང༌། གྲོད་པ་དང༌། བཤང་བ་དང༌། གཅི་བ་
དང་། སྣབས་དང༌། ལུད་པ་དང༌། མཆིལ་མ་དང༌། མཆི་མ་དང་སྣ་ཆུ་
སྣ་ལུགས་དང་། མིག་དྲི་དང་། དྲལ་དང་། བད་ཀན་དང་། རྣག་དང་།
མཁྲིས་པ་དང་། །རླུང་དང་། ཁུ་ཆུ་དང་ཁ་ཆུ་དང་། རླངས་པ་དང་།
སའི་ཁམས་དང་། ཆུའི་ཁམས་དང༌། མེའི་ཁམས་དང༌། རླུང་གི་ཁམས་
དང༌། ནམ་མཁའི་ཁམས་དང༌། རུས་པའི་ཕྲེང་བ་དང༌། མགོའི་རུས་པ་
དང༌། མགྲིན་པའི་རུས་པ་དང༌། ལག་པའི་རུས་པ་དང༌། བྲང་གི་རུས་པ་
དང༌། ཚིགས་པའི་རུས་པ་དང༌། རྩིབ་མའི་རུས་པ་དང༌། ཚང་རའི་རུས་
པ་དང་། ། དཔྱིའི་རུས་པ་དང༌། བརླའི་རུས་པ་དང་། བྱིན་པའི་རུས་པ་
དང༌། རྐང་མཐིལ་གྱི་རུས་པ་དང་། དེ་དག་ཉིད་ཀྱང་ཐོད་ཚལ་གཅིག་པ་
དང༌། གཉིས་པ་དང༌། གསུམ་པ་དང་། བཞི་པ་དང༌། འགྲམ་པ་
གཡས་པ་དང༌། གཡོན་པ་དང༌། ཚིགས་པ་རེ་རེ་དང་། རྩིབ་མ་རེ་རེ་
དང་། སོག་པ་གཉིས་ལ་སོགས་པ་ཐ་དད་པ་འདི་དག་དང་། དེ་དག་ཀྱང་
རྡུལ་ཕྲ་རབ་ལ་ཐུགས་པར་འགྱུར་ཞིང་དེ་དག་ཀྱང་ཕྱོགས་ཐ་དད་པར་ཕྱེ་ན་མ་
གྲུབ་སྟེ། འདི་ལྟར་ལུས་འདི་ནི་མ་གྲུབ་ཅིང༌། དེ་བཞིན་དུ་མཐའ་ཡས་པའི་
ལུས་ཐམས་ཅད་དང་། སྣོད་ཀྱི་འཇིག་རྟེན་ཐམས་ཅད་ཀྱང་དེ་དང་འདྲ་བར་
མ་གྲུབ་བོ་ཞེས་ངེས་པར་བྱའོ། ། དེ་ལྟར་ལུས་མ་གྲུབ་པས་ཁོག་སྦུབས་པ་དང༌།
ལྕེ་དང་སོ་དང་མཆུ་ལ་སོགས་པ་ལ་བརྟེན་ནས་བྱུང་བའི་ངག་མ་གྲུབ་བོ་ཞེས་
ངེས་པར་བྱའོ། ། དེ་ལྟར་ལུས་དང་ངག་མ་གྲུབ་པས་སེམས་ཀྱང་མ་གྲུབ་པར་
དཔྱད་དེ། འདི་ལྟར་ལེགས་པར་དཔྱད་ན། སེམས་ནི་ཁ་དོག་ཏུ་མི་
དམིགས། དབྱིབས་སུ་ཡང་མ་ཡིན། ཕྱི་ན་ཡང་མ་ཡིན། ནང་ན་ཡང་མི་
ཡིན། བར་ན་ཡང་མ་ཡིན། ཉེ་བ་ན་ཡང་མ་ཡིན། རིང་བ་ན་ཡང་མ་ཡིན།

སྐད་ཅིག་སྔ་མ་ནི་འགགས་ཟིན་ལ། སྐད་ཅིག་ཕྱི་མ་ནི་མ་འོངས་ཤིང་མ་གྲུབ་
བོ། ། སྐད་ཅིག་ད་ལྟར་བ་ནི་མི་གནས་ཤིང་མི་ཟིན་པའོ། ། དེའི་ཕྱིར་ལུས་
དང་ངག་དང་སེམས་འདི་དག་ནི་སྟོང་པ་ཞི་བ།ཡུལ་མེད་པ། འཇུག་པ་
ཆད་པ། ཡུལ་ན་མི་གནས་པ། ཕྱོགས་ན་མི་གནས་པའོ། ། ཞེས་བསམ་
མོ། ། དེ་ནས་ཡང་སྔ་མ་བཞིན་དུ་ལུས་ལ་སོགས་པ་ལ་བལྟ་སྟེ། ཡང་དང་
ཡང་དུའོ། ། དེ་ནས་ཡིད་སྐྱོ་བ་ན་ཆོས་ཐམས་ཅད་སྟོང་པ་ཉིད་དོ། ། ཞེས་
ཤིན་ཏུ་མོས་པས་ཡིད་ལ་བྱེད་པ་ཁྱོད་གཞན་ལ་བྱུང་བ་བསྐྱེད་པར་མི་བྱ་བར་
གསང་སྔགས་འདི་ཅི་དགར་བཟླས་སོ། ། ཨོཾ་ཤུ་ནྱ་ཏཱ་ཛྙཱ་ན་བཛྲ་སཱ་དྷཱ་བ་ཨཱཏྨ་ཀོ་
ཉ་ཧཾ། དེ་ནས་ལྡང་བར་འདོད་པ་དང༌། ། འདི་སྙམ་དུ་ཨེ་མ་ཀྱི་ཧུད་ཆོས་
འདི་དག་ཐམས་ཅད་ནི་རབ་ཏུ་ཞི་བ་སྤྲོས་པ་དང་བྲལ་བ་ཉེ་བར་འཚེ་བ་མེད་
པས་བདེ་བ་དམ་པ། རང་བཞིན་གྱིས་འོད་གསལ་བ།
གསལ་བ། ནམ་མཁའི་དང་
མཉམ་པ་ཉིད་ཡིན་ན། བྱིས་པའི་རང་བཞིན་ཅན། ཤེས་རབ་འཆལ་པ་
འདི་དག་གིས་དེ་ལྟར་མ་ཤེས་པས་བདག་གིས་སྒྱུ་མའང་འདྲ་བས་དེ་དག་གི་
དོན་བགྱིའོ་ཞེས་བསམས་ཏེ། བཅོས་མ་མ་ཡིན་པའི་སྙིང་རྗེས་སེམས་མཉེན་
པར་བྱས་ལ། སྐད་ཅིག་གིས་རང་གི་སྡུག་པའི་ལྷའི་སྐུར་བལྟས་ལ་ལངས་ཏེ།
ཇི་ལྟ་ཇི་ལྟར་སེམས་ཅན་ལ་ཕན་པ་དང་བདེ་བར་འགྱུར་བ་དེ་ལྟ་དེ་ལྟར་དཔྱད་
པར་བྱའོ། ། སྔགས་བཤད་པའི་ཚུལ་གྱིས་སྔ་དྲོ་དང་། གུང་དང་རྒོངས་མོ་ལ་
སོགས་པར་ཡང་དང་ཡང་དུ་སངས་རྒྱས་རྗེས་སུ་དྲན་པར་བྱ་སྟེ་འདི་ལ་ནི་ཁ་
ཟས་ཀྱི་ངེས་པ་དང༌ དུས་ཀྱི་ངེས་པ་དང་། སྤྱོད་ལམ་གྱི་ངེས་པ་དང་།
གཟའ་དང་སྐར་མའི་ངེས་པ་ཡང་མེད་དོ། ། འོན་ཀྱང་རྣལ་འབྱོར་འདི་ལ་
གཞོལ་བས་ཇི་སྐད་སངས་རྒྱས་རྗེས་སུ་དྲན་པ་མི་ཉམས་པ་དེ་ལ་གནས་ཀྱི་
གྲོགས་འདོད་པར་མི་བྱ། བསྟོད་པ་དང་། ། གྲགས་པ་དང་བདེ་བ་དང༌།
རྙེད་པ་དག་གིས་ཡིད་དགའ་བར་མི་བྱ་སྟེ། གལ་ཏེ་དཔའ་བ་བྱུང་ན་ཡང་

འབད་པས་གཞོམ་པར་བྱའོ། ། དེ་བཞིན་དུ་སྨད་པ་དང༌། མ་གྲགས་པ་
དང་། སྡུག་བསྔལ་བ་དང་། ། མ་རྙེད་པ་དག་གིས་གདུང་བར་མ་བྱ་སྟེ།
གལ་ཏེ་གདུང་བ་བྱུང་ན་ཡང་ནན་ཏན་གྱིས་གཞོམ་པར་བྱའོ། ། གང་ཞིག་འདི་
ལྟར་སྤྱོད་པ་དེ་ནི་བླ་མའི་བླ་མ་སངས་རྒྱས་རྗེས་སུ་དྲན་པ་ཞེས་བྱ་སྟེ། དེ་ལྟར་
ཡང་འཕགས་པ་ལང་ཀར་གཤེགས་པ་ལས་གསུངས་པ། ། དེ་ལྟར་སྐྱེ་འཇིག་
སྤངས་པ་ཡིས། ། ཐུབ་པ་ཞི་བ་སུས་མཐོང་བ། ། དེ་དག་འདི་དང་སླད་མར་
ཡང་། ། ཆགས་མེད་ཉེར་ལེན་མེད་པར་འགྱུར་ཞེས་སོ། ། ཡང་གསུངས་པ།
ཇི་ལྟར་མཐོང་བཞིན་སུ་ལྟ་བ། ། དེ་དག་འདྲེན་པ་མི་མཐོང་ངོ༌། ། རྣམ་པར་
རྟོག་པ་མི་འཇུག་ཅིང་། ། གང་ཚེ་སངས་རྒྱས་མི་མཐོང་ལ། ། འཇུག་མེད་
སངས་རྒྱས་ཡིན་པ་ནི། ། གལ་ཏེ་མཐོང་ན་དེ་སངས་རྒྱས། ། ཞེས་སོ། །
ཡང་གསུངས་པ། ་གང་གིས་གངྒའི་བྱེ་མཉམ་དུ། ། འཇིག་མེད་ཚུལ་གྱིས་
མཐར་ཐུག་གར། ། འདྲེན་པ་རབ་ཏུ་མཐོང་བ་ནི། ། དེ་དག་འདྲེན་པ་མཐོང་
བ་ཡིན། ། ཞེས་སོ། དེ་བཞིན་དུ་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་
རྡོ་རྗེ་གཅོད་པ་ལས་ཀྱང་། གང་གིས་ང་ལ་གཟུགས་སུ་མཐོང་། ། གང་གིས་
ང་ལ་སྒྲར་ཤེས་པ། ། ལོག་པའི་ལམ་དུ་ཞུགས་པ་སྟེ། ། སྐྱེ་བོ་དེ་ནི་ང་མི་
མཐོང༌། ། སངས་རྒྱས་རྣམས་ནི་ཆོས་ཉིད་ལྟ། ། འདྲེན་པ་རྣམས་ནི་ཆོས་ཀྱི་
སྐུ། ། ཆོས་ཉིད་ཤེས་པར་བྱ་མིན་པས། ། དེ་ནི་རྣམ་པར་ཤེས་མི་ནུས། །
ཞེས་གསུངས་སོ། ། དེ་བཞིན་དུ་འཕགས་པ་སངས་རྒྱས་ཐམས་ཅད་ཀྱི་ཡུལ་ལ་
འཇུག་པ་ཡེ་ཤེས་སྣང་བའི་རྒྱན་ཅེས་བྱ་བའི་མདོ་ལས་ཀྱང་གསུངས་པ། རྟག་
ཏུ་སྐྱེ་མེད་ཆོས་ནི་དེ་བཞིན་གཤེགས། ། ཆོས་རྣམས་ཐམས་ཅད་བདེ་བར་
གཤེགས་དང་འདྲ། ། བྱིས་པའི་བློ་ཅན་མཚན་མར་འཛིན་པ་རྣམས། །
འཇིག་རྟེན་དགེ་ན་མེད་པའི་ཆོས་ལ་སྤྱོད་ཅེས་སོ། ། གཞན་ཡང་འཕགས་པ་
ཤེས་རབ་ཀྱི་ཕ་རོལ་ཏུ་ཕྱིན་པ་བརྒྱད་སྟོང་བ་ལས་ཀྱང་གསུངས་པ།།ནངས་

རྒྱས་བཅོམ་ལྡན་འདས་རྣམས་ནི་ཆོས་ཀྱི་སྐུ་ཡིན་གྱིས། ། དགེ་སློང་དག་འཇིག་
ཚོགས་ལ་སྐུར་མ་འཛིན་པར་དགེ་སློང་དག་ངའི་ཆོས་ཀྱི་སྐུ་ཡོངས་སུ་རྫོགས་པར་
ལྟོས་ཤིག་ཅེས་གསུངས་སོ། ། དེ་བཞིན་གཤེགས་པའི་སྐུ་ནི་ཡང་དག་པའི་
མཐའ་རྟོགས་པ་འདི་ལྟ་སྟེ། ། ཤེས་རབ་ཀྱི་ཕ་རོལ་ཏུ་ཕྱིན་པར་བལྟའོ། །
ཞེས་སོ། ། ཡང་དེ་ཉིད་ལས་གསུངས་པ། དེ་བཞིན་གཤེགས་པ་ནི་གཟུགས་
ཀྱི་སྐུར་མི་བལྟ་སྟེ། དེ་བཞིན་གཤེགས་པ་ནི་ཆོས་ཀྱི་སྐུའོ། ། རིགས་ཀྱི་བུ་
ཆོས་ཉིད་ནི་འོང་བའམ་འགྲོ་བ་མེད། ། རིགས་ཀྱི་བུ་དེ་བཞིན་དུ་དེ་བཞིན་
གཤེགས་པ་རྣམས་ལ་བྱོན་པའམ་བཞུད་པ་མེད་དོ་ཞེས་སོ། ། གང་ཡང་
འཕགས་པ་ལང་ཀར་གཤེགས་པ་ལས་ཀྱང་གསུངས་པ་གང་ཟག་མེད་ཅིང་ཕུང་
པོ་མེད། ། སངས་རྒྱས་ཡེ་ཤེས་ཟག་མེད་པ། ། རྟག་ཏུ་ཞི་བ་རྣམས་བསྒོམས་
ཏེ། ། དེ་ལ་བདག་ནི་སྐྱབས་སུ་མཆི། ཞེས་སོ། ། དེ་ལྟར་ལུས་རང་བཞིན་
མེད་པ་དང༌། ། ངག་རང་བཞིན་མེད་པ་དང་།། ཡིད་རང་བཞིན་མེད་པར་
བསྒོམས་པ་ནི་ཆོས་ཀྱི་སྐུ་རྗེས་སུ་དྲན་པའོ། ། གཞན་ཡང་ཕན་པར་དགའ་བར་
འདོད་པའི་ལྷའི་སྐུའི་ང་རྒྱལ་འཆང་བ་ནི་གཟུགས་ཀྱི་སྐུ་རྗེས་སུ་དྲན་པའོ། །
འདི་ལྟ་བུའི་རྗེས་སུ་དྲན་པ་བསྒོམས་པས་ལུས་ཀྱི་སྤྱོད་པ་ནི་ཚུལ་མི་འཆོས་པར་
བྱའོ། ། གཅིག་ཏུ་རྒྱུ་བར་བྱའོ། ། གནོད་པ་སྐྱོབ་པ་ཙམ་ལས་ལུས་བརྒྱན་པར་
མི་བྱའོ། ། སློང་མོས་འཚོ་བར་བྱའོ། ། མི་རིགས་པའི་བསྙེན་བཀུར་མི་
བྱའོ། ། ངག་གི་སྤྱོད་པ་ནི་དོན་མེད་པར་མི་སྨྲའོ། ། འབྲེལ་བ་དང་བཅས་
བཞིན་དུ་ཡིད་དུ་འོང་བར་སྨྲའོ། ། གཞན་ལ་གདུང་བ་སྐྱེད་པར་མི་སྨྲའོ། །
རྟོག་པ་སྔོན་ལ་སོང་བས་སྨྲའོ། ། གསལ་ཞིང་དཔེར་ཁྲིད་དེ་སྨྲའོ། ། ཕ་རོལ་
གྱིས་ལན་ཐེབས་པར་སྨྲའོ། ། ཡིད་ཀྱི་སྤྱོད་པ་ནི་བལྟ་བ་དང༌། ། དབུ་པ་དང་།
མ་ཁེངས་པ་དང༌། མ་ཞུམ་པར་བྱའོ། ། ཕྱོགས་ལ་རྒྱལ་བ་དང༌། ཕ་རོལ་
གྱི་ངོར་མི་བལྟ་བ་དང་། མ་ཡེངས་པར་བྱའོ། ། དྲན་པ་དང་ཤེས་བཞིན་
443

དང་ལྷན་ཅིག་པར་བྱའོ། ། མིའི་མཆོག་གང་ཞིག་འདི་ལྟ་བུའི་རྗེས་སུ་དྲན་པ་
དང་། སྤྱོད་པ་ལ་གཞོལ་བ་དེ་དག་ནི་རིང་པོར་མི་ཐོགས་པར་འབྱོར་པ་དམ་
པ་ཐོབ་པར་འགྱུར་རོ། ། ཆུ་ནང་པདྨ་ཉི་མའི་ཟེར་ཕྱིར་རབ་རྒྱས་དགའ་སྐྱེད་
ལྟར། ། བླ་མེད་རྗེས་དྲན་པདྨ་གཞུང་གི་ཟེར་ཕྱེ་དགའ་སྐྱེད་པ། ། པདྨའི་ཕྲེང་
ལྟར་ལེགས་སྦྱར་འདིས་ནི་སྐྱེ་བོ་མ་ལུས་པ། ། བླ་མེད་སངས་རྒྱས་རྗེས་དྲན་
ནམ་ཡང་མི་འབྲལ་དེར་འབད་ཤོག ། སངས་རྒྱས་རྗེས་སུ་དྲན་པ་བླ་ན་མེད་པ་
བསྒོམ་པ་མདོའི་རྗེས་སུ་འགྲོ་བ་ཞེས་བྱ་བ། དཀྱིལ་འཁོར་ཆེན་པོའི་སློབ་
དཔོན་མ་ཧཱ་མ་ཏིའི་ཞལ་སྔ་ནས་མཛད་པ་རྫོགས་སོ།
ཨཱ་ཙརྱ་པི་ནཱ་ཡ་ཙནྡདང་། ལོ་ཙཱ་བ་དགེ་སོང་ཆོས་ཀྱི་ཤེས་རབ་ཀྱིས་
བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

1རྣལ་འབྱོར་ལ་འཇུག་པའི་མན་ངག
མི་མཆོག་གང་ཞིག་ནི། ། ཆོས་སྐུ་རྗེས་དྲན་བསྒོམ།
འབྲས་བུ་ལུས་
སེམས་བདེ། ཕྱི་མར་བྱང༌ ཆུབ་འཐོབ། །
སེམས་ཅན་དོན་བྱས་ནས།
འབྲས་བུ་སྐུ་གསུམ་འཐོབ། ད་ཀ་མཐར་ཐུག་ཡིན། དེ་ལ་ལུས་སེམས་
པའོ། ། ཨེ་མའོ་ཀྱི་ཧུད། མན་ངག་ཟབ་མོ་འདི། ། སེམས་ཀྱི་དཀྱིལ་དུ་
བཅང༌། ། རྣལ་འབྱོར་ལ་འཇུག་པའི་མན་ངག་རྗེ་བཙུན་བླ་མ་རྣམས་ལ་
ཕྱག་འཚལ་ལོ། ། ཐམས་ཅད་མཁྱེན་པ་ལ་ཕྱག་འཚལ་ལོ། ། ད་ནི་ཐེག་པ་
ཆེན་པོ་ལྷག་པར་མོས་པའི་དད་པ་ཅན་གྱི་རིགས་ཀྱི་བུས་གསོལ་བ་བཏབ་པ་
དག་ལ་སྤྲོ་བ་བསྐྱེད་ཅིང་ཐར་པ་མ་ལུས་པ་འདོད་པ་ལ་སྔར་བཤད་པའི་མཚན་
ཉིད་ཅན་གྱི་ཡེ་ཤེས་རྟོགས་པར་བྱ་བའི་ཕྱིར་ཐམས་ཅད་ཉེ་བར་བསྟན་པས།
བདག་དང་གཞན་གྱི་དོན་རབ་ཏུ་འགྲུབ་པར་བྱ་བའི་ཕྱིར་ཤེས་རབ་ཀྱི་ཚུལ་རྗེས་
སུ་དྲན་ནས་དེ་བསྟན་པའི་མན་ངག་བསྒོམ་པའི་རིམ་པའི་ཆོ་ག་འདིར་ཅུང་ཟད་
ཅིག་བཤད་པར་བྱའོ། ། ཐེག་པ་ཆེན་པོར་ཇི་སྐད་དུ་བཤད་པའི་ཡེ་ཤེས་མངོན་
པར་རྟོགས་པར་འདོད་པ་དད་པ་དང་། གུས་པ་དང་ལྡན་པས་དེའི་ཚུལ་ལས་
བཤད་པའི་ཆོ་གའི་རིམ་པ་སྔོན་དུ་འགྲོ་བས་བླ་མ་ལ་གསོལ་བ་བཏབ་སྟེ།
དེའི་དྲིན་གྱིས་ཐོབ་པའི་ལུང་གིས་བླ་ན་མེད་པའི་ཡེ་ཤེས་ཀྱི་ཐབས་ཀྱིས་མན་
ངག་གི་རྣལ་འབྱོར་བསྒོམ་པ་བརྩམ་པར་བྱའོ། ། དེ་ལ་དང་པོར་རེ་ཞིག་བསྟན་
བཅོས་རྒྱ་ཆེན་པོ་ནི་ཐོས་ནས་སུ། ༧ དོན་དམ་པ་དེ་བཞིན་ཉིད་ནི་ངེས་བྱས་
ལ། ། དད་ལྡན་དེ་ནི་འཇམ་པའི་སྟན་གནས་དེ། ། བློ་དང་ལྡན་པས་རྣལ་
འབྱོར་བརྩོན་པར་བྱ། ། གཟུང་དང་འཛིན་དང་གཉིས་ཀ་གཉིས་མིན་དང༌།

བདག་དང་གཞན་དང་མྱ་ངན་འདས་པ་དང་། འཁོར་བ་ཞེས་བྱའི་རྣམ་རྟོག་
མང་པོ་ནི། རབ་ཏུ་བཏང་ལ་ཡིད་ནི་མཉམ་པར་བཞག ། སྒྱུ་མ་དྲི་ཟའི་གྲོང་
ཁྱེར་ལྟ་བུར་ནི། ། ཤེས་བྱ་མ་ལུས་རྣམ་པར་བལྟས་ནས་སུ། ། དེ་བཞིན་ཉིད་
ཀྱི་ཡེ་ཤེས་རྡོ་རྗེ་ཡིས། ། ལུས་ཀྱི་འཁྲུལ་འཁོར་རབ་ཏུ་གཞིག་པར་བྱ། ། རྣམ་
པ་ཐམས་ཅད་དུ་ནི་རབ་མཛེས་པ། ། ཐོག་དང་ཐ་མའི་ཆ་བྲལ་རྣམ་མི་
རྟོག ། དྲི་མ་མེད་པའི་འོད་ཟེར་སྟོང་གིས་ནི། །མུན་པ་དེས་བསལ་མཁའ་
དང་མཚུངས་པ་ཡིན། ། རང་གི་རྣམ་པ་ཙམ་གྱི་ངོ་བོ་རུ། ། གཟོད་ནས་སྐྱེ་བ་
མེད་པའི་རང་སེམས་མཐོང༌། ། གང་གིས་ཀྱང་ནི་དེ་མཐོང་འགྱུར་བ་དག །
དེ་ཡང་དེ་བཞིན་དུ་ནི་བལྟ་བར་བྱ། ། དམིགས་པ་མེད་དང་བཅས་པའི་སེམས་
ཉིད་ནི། ། དེ་བཞིན་ཉིད་དང་ཡང་དག་མཐའ་རུ་བཤད། ། དེ་ལྟར་རིམ་གྱིས་
བསླབས་པར་གྱུར་བ་ལས། ། མིང་དུ་ཤེས་པ་འགོག་པ་ཐོབ་པར་འགྱུར། ། དེ་
ལས་ཡང་དག་རེག་པར་སྦྱོར་བ་ལས། ། འབད་པ་མེད་པར་མངོན་ཤེས་ལྔ་ལྡན་
འགྱུར། ། དེ་དང་མངོན་པར་ལྡན་པའི་རྣལ་འབྱོར་པ། ། འགྲོ་བའི་དོན་ནི་
དཔག་ཏུ་མེད་པ་བྱེད། ། འདི་ནི་ཡོངས་སུ་རྫོགས་པའི་རྣལ་འབྱོར་པ། ། ཤིན་
ཏུ་ཡུན་རིང་དུས་སུ་གནས་པར་འགྱུར། ། ལུས་ནི་རྡོ་རྗེ་ལྟ་བུ་མི་ཤིགས་
ཤིང་། ། ཉོན་མོངས་བདུད་ལ་སོགས་པས་གཡོ་མི་འགྱུར། ། ཤེས་རབ་ཕ་རོལ་
ཕྱིན་པ་ཞེས་བྱ་བའི། ། རྣལ་འབྱོར་འདི་དང་རྟག་ཏུ་རབ་ལྡན་པ། ། ནམ་
མཁའ་མཛོད་ལ་སོགས་པའི་ཏིང་ངེ་འཛིན། ། མང་པོ་རྣམས་ནི་ཡང་དག་
རྫོགས་པར་འགྱུར། ། འདི་ལྟར་ཟབ་མོའི་དོན་གང་ཅི་ཡང་རུང་བ་རྟོགས་པར་
དཀའ་བ་དེ་ནི་བླ་མའི་ཞལ་ནས་ཆོ་ག་ཇི་ལྟ་བ་བཞིན་དུ་བཤད་པར་གཟུང་བར་
བྱའོ། ། རིགས་ཀྱི་བུའམ་རིགས་ཀྱི་བུ་མོ་དད་པ་དང་ལྡན་པ་གང་ལ་ལས་ཕོ་
རོལ་ཏུ་ཕྱིན་པའི་ཚུལ་གྱིས་སྤྱད་པ་སྤྱོད་པས། ། ཇི་སྐད་དུ་བཤད་པའི་རིམ་
པའི་ཆོ་གས་སེམས་ཅན་ཐམས་ཅད་གདོན་པར་བྱ་བའི་ཕྱིར་སེམས་བསྐྱེད་ནས་

བླ་ན་མེད་པའི་ཡེ་ཤེས་ཀྱིས་མན་ངག་གི་རྣལ་འབྱོར་བརྩམས་ནས། བརྩོན་
འགྲུས་འབར་བ་དད་ལྡན་པས་བརླབས་པའི་སྟོབས་དང་ལྡན་པ་དེས་ནི་རིང་
པོར་མི་ཐོགས་པར་ཚེ་འདི་ཉིད་ལ་ཇི་སྐད་དུ་བཤད་པའི་ཡེ་ཤེས་ཐོབ་པར་
འགྱུར་རོ། ། ཡང་ཇི་སྐད་དུ་བཤད་པའི་ཆོ་ག་མེད་པར་གླེགས་བམ་ལ་བརྟེན་
པ་ཙམ་གྱིས་འཇུག་པ་དེ་དག་ནི་ཇི་སྐད་དུ་བཤད་པའི་དངོས་གྲུབ་ལ་རྒྱབ་ཀྱིས་
ཕྱོགས་པར་འགྱུར་ཞིང༌། སྡུག་བསྔལ་བ་དང་ཡིད་མི་བདེ་བ་སྣ་ཚོགས་འབྱུང་
བར་འགྱུར་རོ་ཞེས་ཟབ་མོའི་ཚུལ་ལས་དེ་བཞིན་གཤེགས་པས་གསུངས་སོ། །
རྣལ་འབྱོར་ལ་འཇུག་པའི་མན་ངག་སློབ་དཔོན་ཆོས་ཀྱི་དབང་པོས་མཛད་པ་
རྫོགས་སོ། །
རྒྱ་གར་གྱི་མཁན་པོ་ཛ་ར་དྷཱ་ན་དང༌། ཞུས་ཆེན་གྱི་ལོ་ཙཱ་བ་དགེ་སློང་
རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

ཤེར་ཕྱིན་བསྒོམ་པའི་མན་ངག
འཇིག་རྟེན་འབྱུང་གནས་ཞི་བས་མཛད་པ། ཤེས་རབ་ཀྱི་ཕ་རོལ་ཏུ་
ཕྱིན་པ་བསྒོམ་པའི་མན་ངག ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཕྱག་འཚལ་
ལོ། ། དེ་ལྟར་ཐོས་པ་དང་བསམས་པ་ལས་བྱུང་བའི་ཤེས་རབ་བཤད་ཟིན་
ཏོ། ། དེ་དག་རྙེད་ནས་ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པར་བྱའོ་ཞེས་
སྔར་བསྟན་པས། དེ་ནི་འདི་བསྒོམ་པ་བརྗོད་པར་བྱའོ། ། ཐོས་པ་དང་
བསམ་པ་དང་སྒོམ་པ་རྣམས་ཀྱི་རབ་ཏུ་སྦྱོར་བ་ནི་གཉིས་ཏེ། གུས་པར་སྦྱོར་
བ་དང་རྒྱུན་དུ་སྦྱོར་བའོ། ། རབ་ཏུ་སྦྱོར་བ་ནི་གོམས་པར་སྦྱོར་པའོ། ། གུས་
པ་དགའ་བ་དང་སྤྲོ་བས་སྦྱོར་བ་ནི་གུས་པར་སྦྱོར་བ་ཡིན་ལ། ། བར་མ་ཆད་
པར་སྦྱོར་བ་ནི་རྒྱུན་དུ་སྦྱོར་བའོ། ། བསྒོམ་པ་ཡང་རྣམ་པ་གསུམ་སྟེ། ། ཞི་
གནས་དང་། ལྷག་མཐོང་དང་།ཞི་གནས་དང་ལྷག་མཐོང་ཟུང་དུ་འབྲེལ་
བར་འཇུག་པའི་བསྒོམ་པའོ། ། དེ་ལ་ཇི་སྙེད་ཡོད་པར་གྱུར་པ་དང་། ཇི་ལྟ་
བ་བཞིན་དུ་གྱུར་པ་ལ་རྣམ་པར་མི་རྟོག་པའི་གཟུགས་བརྙན་དུ་གྱུར་པ་ནི་ཞི་
གནས་ཀྱི་དམིགས་པའོ། ། ཇི་སྙེད་ཡོད་པར་གྱུར་པ་དང༌། ཇི་ལྟ་བ་བཞིན་
དུ་གྱུར་པ་ལ་རྟོག་པ་དང་བཅས་པའི་གཟུགས་བརྙན་དུ་གྱུར་པ་ནི་ལྷག་མཐོང་
གི་དམིགས་པའོ། ། འདི་ནི་བྱང་ཆུབ་སེམས་དཔའ་གཅིག་པུ་དབེན་པར་
གནས་བཅས་ལ་ཇི་ལྟར་བསམ་པའི་དོན་ཡིད་ལ་བྱ་སྟེ། ཡིད་ཀྱི་བརྗོད་པ་
སྤངས་ནས་སེམས་ཉིད་དེ་ལྟར་སྣང་བ་ལན་མང་དུ་ཡིད་ལ་བྱ་སྟེ། ཇི་སྲིད་
ལུས་དང་སེམས་ཤིན་ཏུ་སྦྱངས་པ་མ་སྐྱེས་ཀྱི་བར་དུ་ཞི་གནས་དང་རྗེས་སུ་
མཐུན་པ་ཡིད་ལ་བྱེད་པ་ཡིན་ལ། གང་གི་ཚེ་སྐྱེས་པ་དེའི་ཚེ་ཞི་གནས་ཡིན་

ནོ། ། ལུས་དང་སེམས་ཤིན་ཏུ་སྦྱངས་པ་ཐོབ་པ་ཡིན་ལ་དེ་ཉིད་ལ་གནས་ཏེ།
ཇི་ལྟར་བསམས་པ་དེ་ཉིད་ཀྱི་དོན་ནང་གི་ཏིང་ངེ་འཛིན་གྱི་གཟུགས་བརྙན་གྱི་
སྤྱོད་ཡུལ་ལ་ལྷག་པར་མོས་པས་སོ་སོར་བརྟག་པར་བྱ་སྟེ། ཇི་སྲིད་དུ་ལུས་
དང་སེམས་ཤིན་ཏུ་མ་སྦྱངས་པ་མ་སྐྱེས་པ་དེ་སྲིད་དུ་དེ་ནི་ལྷག་མཐོང་དང་རྗེས་
སུ་མཐུན་པ་ཡིན་ལ། གང་གི་སྐྱེས་པ་དེའི་ཚེ་ལྷག་མཐོང་ཡིན་ནོ། ། དེའི་
འོག་ཏུ་རྣམ་པར་རྟོག་པ་དང་བཅས་པའི་གཟུགས་བརྙན་ཉིད་ལ་དམིགས་ཏེ།
སེམས་དེ་ཉིད་ལ་གང་གི་ཚེ་རྒྱུན་མི་འཆད་པ་དང་། བར་མ་ཆད་པའི་ཡིད་ལ་
བྱེད་པའི་རྒྱུན་གྱིས་གཉིས་ཀ་ཡང་ཉམས་སུ་མྱོང་བ་དེའི་ཚེ་ཞི་གནས་དང་ལྷག་
མཐོང་ཟུང་དུ་འབྲེལ་བའི་ལམ་ཞེས་བརྗོད་དེ། ། དེ་ལ་ཞི་གནས་དང༌ ལྷག་
མཐོང་ནི་ཟུང་ཡིན་ལ། འབྲེལ་པ་ནི་ལྡན་པ་སྟེ་ཕན་ཚུན་བཅིངས་ནས་འཇུག་
པའོ། ། འདིར་སྒྲིབ་པ་ལྔ་རྣམས་ཀྱི་རྒོད་པ་དང་འགྱོད་པ་རྣམས་ནི་ཞི་གནས་
ལ་སྒྲིབ་པའོ། ། རྨུགས་པ་དང་གཉིད་དང༌ ཐེ་ཚོམ་ནི་ལྷག་མཐོང་ལ་སྒྲིབ་
པའོ། ། འདོད་པ་ལ་འདུན་པ་དང་གནོད་སེམས་ནི་གཉིས་ལ་སྒྲིབ་པའོ། །
གང་གི་ཚེ་རྨུགས་པ་དང་གཉིད་ཡང་དག་པར་བསལ་པར་གྱུར་པ་དེའི་ཚེ་ཞི་
གནས་ཡོངས་སུ་དག་པར་གྱུར་པ་ཡིན་ལ། གང་གི་ཚེ་རྒོད་པ་དང་འགྱོད་པ་
ཤིན་ཏུ་བསལ་བར་གྱུར་པ་དེའི་ཚེ་ལྷག་མཐོང་ཡོངས་སུ་དག་པར་གྱུར་པ་ཡིན་
ནོ། ། དེ་ལ་བཅོམ་ལྡན་འདས་ཀྱིས་ཞི་གནས་ནི་རྣམ་པ་དགུར་བཀའ་སྩལ་ཏེ།
ཇི་ལྟ་བ་བཞིན་དུ་སེམས་དེ་ནང་དུ་འཇོག་པར་བྱེད་ཀུན་ཏུ་འཇོག་པར་བྱེད་
ཡོངས་སུ་འཇོག་པར་བྱེད། ཉེ་བར་འཇོག་པར་བྱེད། འདུལ་བར་བྱེད།
ཞི་བར་བྱེད། ཉེ་བར་ཞི་བར་བྱེད། རྒྱུད་གཅིག་པར་བྱེད། སེམས་མཉམ་
པར་འཇོག་པར་བྱེད་ཅེས་གསུངས་སོ། ། དེ་ལ་དང་པོ་ཕྱི་རོལ་གྱི་དམིགས་པ་
རྣམས་ལས་སེམས་བླན་ཏེ་ནང་དུ་རབ་ཏུ་བསྡུས་ནས་སེམས་དང་པོར་བཏགས་
པ་ནི་ནང་དུ་འཇོག་པའོ། ། དེ་ནས་རང་བཞིན་གྱིས་གཡོ་བའི་སེམས་དེ་ཉིད་

རྒྱུན་དུ་གཏོད་ཅིང་འཇོག་པ་ནི་ཀུན་ཏུ་འཇོག་པའོ། ། དེ་ནས་དྲན་པ་ཉམས་
པས་ཕྱི་རོལ་ཏུ་རྣམ་པར་གཡེང་བ་ཤེས་པར་བྱས་ལ་སླར་བླན་ནས་སེམས་དེ་ལ་
འཇོག་པ་ནི་ཡོངས་སུ་འཇོག་པའོ། ། དེ་ནས་སེམས་རང་བཞིན་གྱིས་རྒྱ་ཆེ་བ་
ལས་ཡང་དང་ཡང་དུ་བསྡུས་ཏེ་ཕྲ་བར་བྱས་ནས་གོང་ནས་གོང་དུ་འཇོག་པ་ནི་
ཉེ་བར་འཇོག་པའོ། ། དེ་ནས་ཏིང་ངེ་འཛིན་གྱི་ཡོན་ཏན་ལ་བལྟས་ཏེ། ། དེ་
ཉིད་ལ་དགའ་བ་ནི་འདུལ་བའོ། ། དེ་ནས་རྣམ་པར་གཡོ་བའི་སྐྱོན་བལྟས་ནས་
ཡིད་ཕྱིར་ཕྱོགས་པ་རབ་ཏུ་ཞི་བར་བྱེད་པ་དེ་ཞི་བའོ། ། ཆགས་སེམས་དང་
ཡིད་མི་བདེ་བ་ལ་སོགས་པ་རྣམས་ཞི་བར་བྱེད་པ་དེ་ནི་ཉེ་བར་ཞི་བའོ། ། དེ་
ནས་དམིགས་པ་གཅིག་ལ་རང་གི་ངང་གིས་འཇུག་པ་ནི་རྒྱུད་གཅིག་པ་སྟེ།
ཡང་དག་པ་མ་ཡིན་པར་འགྱུར་བ་ལས་འབད་པས་ཡང་དག་པར་བྱེད་པ་ནི་
རྒྱུད་གཅིག་ཏུ་བྱེད་པའོ། ། དེ་ནས་རྒྱུད་གཅིག་ཏུ་བྱེད་པ་གོམ་པ་ལྷུན་གྱིས་
གྲུབ་པས་རང་གི་ངང་གིས་འཇུག་པ་ཡང་དག་པར་རང་དབང་ཐོབ་པས་འཛིན་
པ་ནི་སེམས་མཉམ་པར་འཇོག་པའོ། ། དེ་སྐད་དུ་མདོ་སྡེ་རྒྱན་ལས། སེམས་
ནི་དམིགས་པ་ལ་སྦྱར་ཏེ། རྒྱུན་དེ་ལས་ནི་ཡེངས་མི་བྱེད། ། རྣམ་པར་གཡེང་
བ་ཤེས་ནས་སུ། ། དེར་ནི་སླར་ཡང་མྱུར་བླན་ནས། ། ནང་དུ་སེམས་ནི་བསྡུ་
བར་བྱ། ། བློ་ལྡན་གོང་ནས་གོང་དུ་སྦྱོར། ། ཏིང་འཛིན་ཡོན་ཏན་ལ་བལྟས་
ནས། ། དེ་ཉིད་ལ་ནི་དགའ་བར་བྱ། ། རྣམ་པར་གཡེང་བའི་སྐྱོན་བལྟས་
ནས། ། ཕྱིར་ཕྱོགས་པ་ནི་ཞི་བར་བྱ། ། ཆགས་སེམས་ཡིད་ནི་བདེ་ལ་
སོགས། ། ལངས་པ་དེ་བཞིན་དུ་ནི་འདུལ། ། དེ་ནས་མངོན་པར་འདུ་བྱེད་
པས། ། སེམས་ནི་རྣལ་དུ་འཇུག་པར་བྱ། ། སྡོམ་བརྩོན་ཅན་གྱིས་གུས་བྱས་
ནས། ། འབད་དེ་འཇུག་པ་ཐོབ་པར་འགྱུར། ། ཞེས་གསུངས་སོ། ། ལྷག་
མཐོང་ཡང་བཞིར་གསུངས་ཏེ། དེ་ལྟར་ཡང་། དེ་ཆོས་རྣམས་རྣམ་པར་
འབྱེད་དོ། ། རབ་ཏུ་རྣམ་པར་འབྱེད་དོ། ། ཡོངས་སུ་རྟོག་གོ་ཡོངས་སུ་དཔྱོད་

པར་བྱེད་དོ་ཞེས་གསུངས་སོ། ། དེ་ལ་ཇི་སྙེད་ཡོད་པར་གྱུར་པ་ལ་སོ་སོར་རྟོག་
པ་ནི་རྣམ་པར་འབྱེད་པའོ། ། ཇི་ལྟ་བ་བཞིན་དུ་གྱུར་པ་ལ་སོ་སོར་རྟོག་པ་ནི་
རབ་ཏུ་རྣམ་པར་འབྱེད་པའོ། ། རྣམ་པར་མི་རྟོག་པ་ཡིད་ལ་བྱེད་པ་ཤེས་རབ་
དང་ལྷན་ཅིག་ཏུ་གྱུར་པས་མཚན་མའི་རྣམ་པར་གཟུང་བ་ཡོངས་སུ་རྟོག་
པའོ། ། ། ཀུན་ཏུ་སྤྱོད་པ་ནི་ཡོངས་སུ་དཔྱོད་པའོ། ། འདི་དག་གི་བཤད་པ་ནི་
འཕགས་པ་བྱམས་པས་ཐེག་པ་ཆེན་པོའི་ཆོས་མངོན་པ་ཀུན་ལས་བཏུས་པ་ལས་
ལྷག་མཐོང་གང་ཞེ་ན། ཇི་ལྟར་ཡང་དེ་ཆོས་རྣམས་རྣམ་པར་འབྱེད། ། རབ་
ཏུ་རྣམ་པར་འབྱེད། ། ཡོངས་སུ་རྟོག་པར་བྱེད། ཡོངས་སུ་དཔྱོད་པར་བྱེད།
གནས་ངན་ལེན་གྱི་མཚན་མའི་གཉེན་པོ་བླང་བ་དང་། ཕྱིན་ཅི་ལོག་ངེས་པར་
བསལ་བ་དང༌། ཕྱིན་ཅི་མ་ལོག་པ་ལས་སེམས་རྣམ་པར་བཞག་པ་དག་ཉེ་
བར་བླངས་སོ་ཞེས་གསུངས་ཏེ། འདིར་ཚིག་འདི་དག་གི་དོན་ནི་གནས་ངན་
ལེན་ཕྱིན་ཅི་ལོག་གི་བག་ཆགས་ཏེ། དེ་ཡང་ཕྱིན་ཅི་ལོག་གོང་ནས་གོང་དུ་
སྐྱེད་པར་བྱེད་པའི་ནུས་པ་སེམས་ཀྱི་རྒྱུད་ལ་གནས་པའི་མཚན་ཉིད་དོ། ། དེའི་
ཕྱིར་མཚན་མ་ནི་གང་གི་ཕྱིར་ཡོངས་སུ་གསོ་བར་བྱེད་པ་སྟེ། ཕྱིན་ཅི་ལོག་ལ་
མངོན་པར་ཞེན་པ་སྔ་མ་དག་གོ ། དེ་ཟད་པའི་གནས་ངན་ལེན་ཟད་དེ་ཕྱིན་
ཅི་ལོག་སྐྱེ་བར་མི་འགྱུར་ཏེ། མཚན་མའི་གཉེན་པོ་གོམས་པ་ལས་མཚན་མ་
ཟད་པ་ཡིན་ཏེ། གཉེན་པོ་དེ་ནི་འབྱེད་པ་དང༌།
རབ་ཏུ་རྣམ་པར་འབྱེད་པ་
སྟེ། དེ་བས་ན་འདི་གཉིས་ནི་གནས་ངན་ལེན་གྱི་མཚན་མའི་གཉེན་པོ་ཉེ་བར་
བླངས་ཏེ། ཡོངས་སུ་རྟོག་པ་ནི་ཕྱིན་ཅི་ལོག་ངེས་པར་བསལ་བ་ཉེ་བར་བླངས་
ནས་བསྟན་ཏེ། གང་གི་ཕྱིར་འདི་ནི་ཇི་ལྟ་བ་བཞིན་དུ་རྣམ་པར་ཕྱེ་བས་ཕྱིན་
ཅི་ལོག་གི་དོགས་པ་གཅིག་ཏུ་བསལ་ནས། བརྗོད་པ་མེད་པ་ཡིད་ལ་བྱེད་པས་
ཡོངས་སུ་བཙལ་ནས་ལྷག་པར་དམིགས་པ་སྟེ། དེ་བས་ན་འདི་ནི་ཕྱིན་ཅི་ལོག་
ངེས་པར་བསལ་བ་ཞེས་བྱའོ། ། ཕྱིན་ཅི་མ་ལོག་པ་དེར་མངོན་སུམ་བཞིན་དུ་

མཐོང་བའི་དོན་ལ་སེམས་བཞག་ནས་སོ་སོར་རྟོག་པ་ནི་ཡོངས་སུ་དཔྱོད་པ་སྟེ།
དེ་བས་ན་འདི་ནི་ཕྱིན་ཅི་མ་ལོག་པ་ལ་སེམས་གཞག་པ་ཉེ་བར་བླངས་ཏེ་བསྟན་
པ་ཞེས་བྱ་བ་ཡིན་ནོ། ། དེ་ལྟར་འདིས་ཕྱིན་ཅི་ལོག་ངེས་པར་བསལ་བས་ཕྱིན་
ཅི་མ་ལོག་པར་བྱས་ལ། དེ་ལྟར་ལྷག་མཐོང་རྣམ་པ་བཞིའི་བསྒོམ་པ་ཡོངས་སུ་
རྫོགས་པས་ལྷག་མཐོང་གིས་ནི་གནས་ངན་ལེན་གྱི་འཆིང་བ་ལས་གྲོལ་བ་ཡིན་
ནོ། ། ཞི་གནས་རྣམ་པ་དགུའི་བསྒོམ་པ་ཡོངས་སུ་རྫོགས་པས་ནི་མཚན་མའི་
འཆིང་བ་ལས་གྲོལ་བར་འགྱུར་ཏེ། ཕྱིན་ཅི་ལོག་གི་མཚན་མ་ཕྱིན་ཅི་ལོག་གི་
དོན་གྱི་རྣམ་པ་འགགས་པའི་མཚན་ཉིད་ཡིན་པའི་ཕྱིར་རོ། ། དེ་སྐད་དུ་ཡང་
ཞི་གནས་དང་ནི་ལྷག་མཐོང་དག ། བསྒོམས་པས་གནས་ངན་ལེན་དང་
ནི། ། མཚན་མ་ཡིས་ནི་འཆིང་བ་ལས། ། རྣལ་འབྱོར་པ་ནི་གྲོལ་བར་འགྱུར།
ཞེས་གསུངས་ཏེ། ཚིགས་སུ་བཅད་པ་འདིའི་དོན་ནི་ཅི་རིགས་པར་སྦྱར་
ལ། ། གོ་རིམ་བཞིན་དུ་མ་ཡིན་ནོ། ། དེ་བས་ན་རྣལ་འབྱོར་པ་དང་བསྒོམ་པ་
ནི་རྣམ་གྲངས་ཡིན་ལ། ཞི་གནས་དང་ལྷག་མཐོང་ཟུང་དུ་འབྲེལ་བ་ནི་རྣལ་
འབྱོར་གྱི་ཐུན་མོང་གི་དབྱེ་བའོ། ། ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པའི་
མན་ངག་སློབ་དཔོན་མཁས་པ་ཆེན་པོ་རིན་ཆེན་འབྱུང་གནས་ཞི་བའི་ཞལ་སྔ་
ནས་མཛད་པ་རྫོགས་སོ། །
རྒྱ་གར་གྱི་མཁན་པོ་ཤཱནྟི་བྷ་དྲ་དང༌། ཞུས་ཆེན་གྱི་ལོ་ཙཱ་བ་འགོས་ལྷ་
བཙས་ཀྱིས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །

རྣལ་འབྱོར་སྤྱོད་པའི་བསྒོམ་དོན་མདོར་བསྡུས།
རྣལ་འབྱོར་སྤྱོད་པའི་བསྒོམ་པའི་དོན་མདོར་བསྡུས་ཏེ་བསྟན་པ། ་
འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། ། ཇི་སྐད་དུ་བརྗོད་པའི་ཡེ་
ཤེས་དེ་ནི་རྟག་པ་དང་ཆད་པར་ལྟ་བ་རྣམས་ཀྱིས་ཐོབ་པར་མི་འགྱུར་ཏེ།
འདི་ལྟར་གལ་ཏེ་ཡོད་པར་རྣམ་པར་རྟོག་ན་ནི་དེའི་ཕྱིར་རྟོག་པ་ཉིད་དུ་འཛིན་
པའི་མཐར་ལྷུང་བར་འགྱུར། ། ཇི་སྟེ་མེད་པར་རྣམ་པར་རྟོག་ན་ནི། དེ་ལྟ་ན་
ཡང་ཆད་པར་ལྟ་བའི་མཐར་ལྷུང་བར་འགྱུར་ཏེ། དེ་བས་ན་འདི་ནི་དབུ་མའི་
ལམ་གྱི་འབྱུང་བའི་ངང་ཚུལ་ཅན་ཡིན་པས་ཡེ་ཤེས་དེ་ཉིད་དེ་ལྟ་བུར་ལྟ་བ་
རྣམས་ཀྱིས་འཐོབ་པར་མི་ནུས་སོ། ། དེ་བས་ན་དབུ་མའི་ལམ་ལ་བརྩོན་པར་
བྱའོ། ། ཞེས་བསྟན་པའི་ཕྱིར། དབུ་མའི་ལམ་ལས་བྱུང་བ་ཡི། ། ཡེ་ཤེས་
རྣམ་པར་མི་རྟོག་དེ། ། རྟག་དང་ཆད་པར་ལྟ་རྣམས་ཀྱིས། ། འཐོབ་པ་ནུས་
པ་མ་ཡིན་ནོ། ། ཞེས་བྱ་བ་སྨོས་སོ། ། དབུ་མའི་ལམ་དེ་ཡང་དཔྱད་ན་རྣམ་
པར་རིག་པ་ཙམ་ཉིད་དེ། རྣམ་པར་རིག་པ་ཙམ་ཉིད་ནི་གཙོ་བོར་རྟེན་ཅིང་
འབྲེལ་པར་འབྱུང་བའི་དངོས་པོ་མཚོན་པའོ། ། གཞན་གྱི་དབང་འཁྲུལ་པ་
ཙམ་ཡིན་པས་གཟུང་བ་དང་འཛིན་པ་ཉིད་དུ་སྣང་བའི་ཕྱིར་གལ་ཏེ་ཇི་ལྟར་
སྣང་བ་དེ་བཞིན་དུ་ཡོད་ན་ནི་རྟག་པའི་མཐར་འགྱུར་རོ། ། ཅི་སྟེ་ཅི་ཡང་མེད་
ན་ནི་དེ་ལྟ་ན་ཆད་པར་གྱུར་ཏེ། དེ་བས་ན་གདགས་པའི་གཞི་ཡོད་པ་ཉིད་དུ་
ཁས་བླང་བར་བྱ་དགོས་ཏེ། དེའི་ཕྱིར་དབུ་མའི་ལམ་ཞེས་བྱ་བ་ཡང་། རྣམ་
རིག་ཙམ་ཉིད་མ་གཏོགས་པ། རིགས་པར་བཏགས་ན་འདིར་གཞན་ན། །
རྣམ་པ་ཀུན་ཏུ་མི་འཐད་དོ། ། ཞེས་བྱ་བ་སྨོས་སོ། ། འོ་ན་བད་ས་དང་རིགས་

མཐུན་པའི་མདོ་ལས། ། ཀུན་དགའ་བོ་ཡོད་ཅེས་བྱ་བ་ནི་རྟག་པར་འགྱུར་
རོ། ། མེད་ཅེས་བྱ་བ་ནི་ཆད་པར་འགྱུར་རོ། ། དེ་ལྟ་བས་ན་དེ་བཞིན་
གཤེགས་པ་དབུ་མའི་ལམ་གྱིས་ཆོས་སྟོན་ཏོ་ཞེས་གསུངས་པ་ཇི་ལྟ་བུ་ཞེ་ན།
དེ་ནི་ཉེས་པ་མེད་དེ། གཙོ་བོར་གང་ཟག་དགག་པའི་ཕྱིར་གསུངས་ཀྱི།
གཞན་གཙོ་བོར་བྱེད་པ་ནི་མ་ཡིན་ཏེ། གཞན་གཙོ་བོར་མཛད་པ་མ་ཡིན་པ་
དེ་ཡང་གང་ཟག་བསལ་བར་མཛད་པས་བཅོམ་ལྡན་འདས་ཀྱིས་བ
སོ། ། དེ་ལྟར་རྣམ་པར་རིག་པ་ཙམ་ཉིད་དབུ་མའི་ལམ་དུ་བསྒྲུབས་ནས། དེ་
ལ་གཟུད་པའི་ཕྱིར། རྫོགས་པའི་བྱང་ཆུབ་འདོད་རྣམས་ཀྱིས། ། མི་རྟོག་ཡེ་
ཤེས་བསྐྱེད་པའི་ཕྱིར། ། དེ་བས་རྣམ་པར་རིག་ཙམ་དུ། ། བསྒོམ་པ་རྟག་ཏུ་
སྦྱར་བར་བྱའོ། ། ཞེས་སྨོས་སོ། ། གང་དག་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པ་དེ་དག་
གིས་རྣམ་པར་མི་རྟོག་པའི་ཡེ་ཤེས་ཡོངས་སུ་བསྒྲུབ་པའི་ཕྱིར་འདི་ཐམས་ཅད་ནི་
རྣམ་པར་རིག་པ་ཙམ་མོ་ཞེས། རྣམ་པར་རིག་པ་ཙམ་ཉིད་དུ་བསྒོམ་པ་ལ་
རྟག་ཏུ་སྦྱར་བར་བྱའོ། ། དེ་ལྟར་རྣམ་པར་རིག་པ་སྣང་བ་མཐོང་བ་སྐྱེས་ཏེ་
ཐམས་ཅད་ལ་དངོས་པོའི་ངོ་བོ་མི་མཐོང་ན། གཟུང་བ་མེད་པར་འཛིན་པ་
ཡང་མེད་དོ་ཞེས་རྣམ་པར་རིག་པ་ཙམ་ཡང་ཡང་དག་པར་རྗེས་སུ་མི་མཐོང་སྟེ།
དེའི་ཕྱིར་གཟུང་བ་དང་། འཛིན་པར་རྣམ་པར་རྟོག་པ་དང་བྲལ་བས་རྣམ་
པར་མི་རྟོག་པའི་ཡེ་ཤེས་ལྷུན་གྱིས་གྲུབ་པ་ཉིད་དུ་འབྱུང་བར་འགྱུར་ཏེ། དེའི་
ཕྱིར་བསྒོམ་པ་རྟག་ཏུ་སྦྱང་བར་བྱ། ཞེས་བྱ་བ་སྨོས་ཏེ། འདི་ནི་ཕན་ཡོན་
ཡིན་པས་དེའི་ཕྱིར་བསྒྲིམས་ཤིག་ཅེས་སྟོན་ཏོ། ། དེ་ལྟར་བསྒོམ་པ་ལ་མངོན་
པར་བརྩོན་པའི་བློ་གྲོས་དང་ལྡན་པ་ནི་ས་བཅུར་རིམ་གྱིས་རྣམ་པར་འཇིག་པས་
མི་རྟོག་པའི་ངོ་བོ་ཉིད་མཐོང་སྟེ། །གཟུང་བ་དང་འཛིན་པའི་བདག་ཉིད་
གཉིས་པོ་གང་ཡིན་པ་དེ་ཡང་གཉིས་མེད་ཀྱི་ངོ་བོ་ཉིད་དུ་རྟོག་ཅིང་། འདི་ན་

རྟག་པར་བྱ་བ་ཡང་མེད་ལ་རྟོག་པ་ཡང་མེད་དེ། འདི་ཐམས་ཅད་མེད་པ་
ལས་སྒྲོ་བཏགས་པ་ཡིན་པས་འདི་ཀུན། རྨི་ལམ་དང་འདྲའོ་ཞེས་ངེས་པར་
བྱེད་དེ། དེའི་ཕྱིར་རྣམ་རྟོག་བདག་ཉིད་ཡིན། །གཉིས་དང་གཉིས་མེད་
བདག་ཉིད་དེ། ། འདི་དག་ཐམས་ཅད་རྨི་ལམ་བཞིན། ། འདི་ལ་བརྟག་བྱ་
མེད་རྟོག་མེད། ། ཅེས་བྱ་བ་སྨོས་ཏེ། དེ་ནི་འདི་སྐད་དུ་ཕྱིན་ཅི་ལོག་ཏུ་གྱུར་
པ་མ་རྟོགས་པར་ཆོས་ཕྲ་རབ་ཙམ་ཡང་མེད་དེ། དེ་བས་ན་ཕྱིན་ཅི་ལོག་སྤང་
བ་ན། ཙམ་ཞིག་བྱ་བར་ཟད་དོ་ཞེས་བསྟན་པར་འགྱུར་རོ། ། དངོས་པོ་གང་
ཡང་བསྣན་མེད་ཅིང་། ། བསལ་བ་མེད་དེ་དེ་ཡི་ཕྱིར། ། ཞེས་བྱ་བས་ནི་དེ་
ཉིད་སྒྲུབ་པར་བྱ། ། འདི་ལ་བསལ་བ་ཅི་ཡང་མེད། །གཞག་པར་བྱ་བ་ཅི་
ཡང་མེད། ། ཡང་དག་ཉིད་ལ་ཡང་དག་བལྟ། །ཡང་དག་མཐོང་ནས་རྣམ་
པར་གྲོལ། ། ཞེས་བྱ་བ་སྟེ་དེའི་ཕྱིར། ། ཆོས་ཀྱི་རང་གི་ངོ་བོ་ཉིད། ། དེ་
བཞིན་ཉིད་ཙམ་མཐོང་བས་གྲོལ། ། ཞེས་བྱ་བ་སྨོས་སོ། ། རྣལ་འབྱོར་སྤྱོད་
པའི་བསྒོམ་པའི་དོན་མདོར་བསྡུས་ཏེ་བསྟན་པ། སློབ་དཔོན་ཡེ་ཤེས་ཟླ་བས་
མཛད་པ་རྫོགས་སོ། །
རྩ་བ་སློབ་དཔོན་ཀླུའི་བཤེས་གཉེན་གྱིས་མཛད་པ་ལགས་སོ།
ད་པ་ལགས་སོ། ། རྒྱ་གར་གྱི་མཁན་པོ་པྲཛྷཱ་ཝརྨ་དང་། ཞུས་ཆེན་གྱི་ལོ་ཙཱ་བ་བནྡེ་ཡེ་ཤེས་སྡེས་བསྒྱུར་
ཅིང་ཞུས་ཏེ་གཏན་ལ་ཕབ་པའོ། ། ། 

བདེ་བར་གཤེགས་པའི་གཞུང་རྣམ་འབྱེད།
རྒྱ་གར་སྐད་དུ། སུ་ག་ཏ་མ་ཧོ་བི་བྷཾ་ག་ཀཱ་རི་ཀཱ བོད་སྐད་དུ། བདེ་
བར་གཤེགས་པའི་གཞུང་རྣམ་པར་འབྱེད་པའི་ཚིག་ལེའུར་བྱས་པ། འཇམ་
དཔལ་གཞོན་ནུར་གྱུར་པ་ལ་ཕྱག་འཚལ་ལོ། ། འདུས་མ་བྱས་གསུམ་རྟག་པ་
སྟེ། ། ནམ་མཁའ་དང་ནི་འགོག་པ་གཉིས། ། འདུས་བྱས་ཐམས་ཅད་སྐད་
ཅིག་མ། ། བདག་མེད་བྱེད་པ་པོ་ཡོད་མིན། ། རྣམ་པར་ཤེས་པ་དབང་སྐྱེས་
བློས། ། མངོན་གསུམ་དུ་ནི་ཕྲ་བསགས་རིག ། ཁ་ཕྱེ་བྱེ་བྲག་སྨྲ་བ་ཡི། །
གཞུང་འདི་ཡིན་པར་མཁས་རྣམས་བཞེད། ། རང་གི་རྣམ་པར་ཤེས་པ་
རིག ། དབང་པོའི་ཡུལ་དུ་སྣང་བ་ཡིན། ། ནམ་མཁའ་མོ་བཤམ་བུ་དང་
མཚུངས། ། འགོག་པ་གཉིས་ཀྱང་ནམ་མཁའ་བཞིན། ། སེམས་དང་མི་ལྡན་
འདུ་བྱེད་མེད། ། དུས་གསུམ་དུ་ནི་རྗེས་འཇུག་མེད། ། ཐོགས་བཅས་
གཟུགས་མིན་ཡོད་མ་ཡིན། ། མདོ་སྡེ་པ་ཡིན་མཁས་ཞེས་བྱ། ། ཆ་ཤས་ཞེས་
བྱར་ཡོད་མིན་ཕྱིར། ། ཕྲ་རབ་རྡུལ་ཡང་ཡོད་མ་ཡིན། ། སྣང་བ་དམིགས་སུ་
ཡོད་མིན་ཏེ། ། རྨི་ལམ་ཉམས་སུ་མྱོང་བ་བཞིན། ། གཟུང་དང་འཛིན་པ་ལས་
གྲོལ་བའི། ། ཤེས་རབ་དམ་པའི་དོན་དུ་ཡོདསྐའི་ཁམས་དང༌། ཆུའི་ཁམས་
དང་། མེའི་ཁམས་དང༌། རླུང་གི་ཁད་སྨྲ། ། རྣམ་ཤེས་དོན་དམ་ཡིན་པ་རུ།
དེ་ཡང་མཁས་རྣམས་མི་བཞེད་དེ། ། གཅིག་དང་དུ་མའི་རང༌ བཞིན་
བྲལ། ། དངོས་མེད་ནམ་མཁའི་པདྨ་བཞིན། ། ཡོད་མིན་མེད་མིན་ཡོད་མེད་
མིན། ། གཉིས་ཀྱི་བདག་ཉིད་དུ་ཡང་མེད། ། མཐའ་བཞི་དག་ལས་ངེས་གྲོལ་
བ། ། དབུ་མ་དེ་ཉིད་མཁས་པ་འདོད། ། བདེ་བར་གཤེགས་པའི་གཞུང་རྣམ་

པར་འབྱེད་པའི་ཚིག་ལེའུར་བྱས་པ། བྷཾ་ག་ལར་འཁྲུངས་པའི་མཁས་པ་ཆེན་
པོ་ཛེ་ཏཱ་རིས་མཛད་པ་རྫོགས་སོ། །
པཎྜི་ཏ་ཤཱནྟི་བྷ་དྲ་དང་། དགེ་སློང་ཤཱཀྱ་འོད་ཀྱིས་བསྒྱུར་ཅིང་ཞུས་ཏེ་
གཏན་ལ་ཕབ་པའོ། ། ། །

ཡོན་ཏན་བདུན་བསྟན་པའི་གཏམ། ། 
རྒྱུ་གར་སྐད་དུ། སཔྟ་གུ་ཎ་པ་ར་ན་ནཱ་ཀཱ་ཐཱ། བོད་སྐད་དུ། ཡོན་
ཏན་བདུན་བསྟན་པའི་གཏམ། ། དཀོན་མཆོག་གསུམ་ལ་ཕྱག་འཚལ་ལོ། །
གསོད་སར་ཁྲིད་པ་ལེགས་བཏང་དང༌། ། དེ་བཞིན་སྲོག་གིས་ཕན་བཏགས་
ཤིང༌། ། སྲོག་ཆགས་འཚེ་བ་ལས་ལྡོག་པས། ། ཚེ་རིང་བ་ནི་ཐོབ་པར་
འགྱུར། ། ནད་གཡོག་བྱེད་ཅིང་སྨན་པ་དང༌། ། སྨན་རྣམས་སྦྱིན་པར་བྱས་པ་
དང་། ། སྲོག་ཆགས་རྣམས་ལ་རྡོ་དབྱུགས་སོགས། ། འཚེ་བ་སྤངས་པས་ནད་
མེད་འགྱུར། ། ཁྲོ་བ་མེད་དང༌ རྒྱན་རྣམས་ནི། ། སྦྱིན་པར་བཏང་བས་
གཟུགས་བཟང་ཉིད། ། ཕྲག་དོག་མེད་པའི་འབྲས་བུ་འདིར། ། སྐལ་པ་
བཟང་པོར་ཡོངས་སུ་བསྒྲགས། ། ང་རྒྱལ་སྤངས་དང་དམ་པ་རྣམས། །
བསྙེན་བཀུར་བྱས་པས་རིགས་འཐོར་འགྱུར། ། སྦྱིན་བྱེད་རྐུ་བ་ལས་ལྡོག་
ན། ། ལོངས་སྤྱོད་ཕུན་སུམ་ཚོགས་པར་འགྱུར། ། གང་ཞིག་སྡིག་ཡིན་དགེ་བ་
ཡིན། ། ཡང་དག་དྲི་ལ་བརྩོན་པ་དང༌། ། ཆོས་ཀྱི་བསྟན་བཅོས་བྱིན་པས་
ནི། ། བློ་གྲོས་རྒྱ་ཆེན་ཐོབ་པར་འགྱུར། ། ཡོན་ཏན་བདུན་བསྟན་པའི་གཏམ་
སློབ་དཔོན་དབྱིག་གཉེན་གྱིས་མཛད་པ་རྫོགས་སོ། །
རྒྱ་གར་གྱི་མཁན་པོ་ཀ་མ་ལ་གུཔྟ་དང་། ཞུས་ཆེན་གྱི་ལོ་ཙཱ་བ་དགེ་སློང་
རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་པའོ། ། །།

བསླབ་བཏུས།
རྒྱ་གར་སྐད་དུ། ཤཱཀྱི་ས་མུཙྪ་ཡ་ཀཱ་རི་ཀཱ བོད་སྐད་དུ། བསླབ་པ་
ཀུན་ལས་བཏུས་པའི་ཚིག་ལེའུར་བྱས་པ། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ལ་ཕྱག་འཚལ་ལོ། ། འདི་ལྟར་བདག་དང་གཞན་དག་
ཀྱང་། ། འཇིགས་དང་སྡུག་བསྔལ་མི་འདོད་ན། ། བདག་དང་བྱེ་བྲག་ཅི་ཡོད་
ན། ། གང་དེ་བསྲུང་ན་གཞན་མི་བསྲུང༌། ། སྡུག་བསྔལ་མཐར་འབྱིན་འདོད་
པ་དང༌། ། བདེ་བའི་མཐར་ཡང་འགྲོ་འདོད་པས། ། དད་པའི་རྩ་བ་བསྟན་
བྱ་སྟེ། ། བྱང་ཆུབ་ལ་ཡང་བློ་བརྟན་བྱ། །བྱང་ཆུབ་སེམས་དཔའི་སྡོམ་པ་
ནི། ། རྒྱས་པར་ཐེག་པ་ཆེ་ལས་འབྱུང་། ། གང་གིས་ལྟུང་བར་མི་འགྱུར་
པའི། ། གནད་ཀྱི་གནས་རྣམས་འདིར་རིག་བྱ། ། བདག་གིས་ལུས་དང་
ལོངས་སྤྱོད་དང༌། ། དགེ་བ་དུས་གསུམ་སྐྱེས་པ་རྣམས། ། སེམས་ཅན་ཀུན་ལ་
བཏང་བ་དང་། ། དེ་བསྲུང་དག་པ་སྤེལ་བའོ། ། སེམས་ཅན་རྣམས་ཀྱི་ལོངས་
སྤྱོད་ཕྱིར། ། ལུས་ལ་སོགས་པ་བསྲུང་བར་བྱ། ། མ་བསྲུངས་ལོངས་སྤྱོད་གང་
ལས་འོང༌། ། གང་མི་སྤྱོད་པ་ཅི་ཞིག་སྦྱིན། ། དེ་བས་སེམས་ཅན་ལོངས་སྤྱོད་
ཕྱིར། ། དགེ་བའི་བཤེས་གཉེན་མི་བཏང་ཞིང་། ། མདོ་སྡེ་དགེ་ལ་རྟག་ལྟ་
བས། ། ལུས་ལ་སོགས་པ་བསྲུང་བར་བྱ། ། དེ་ལ་ལུས་བསྲུང་གང་ཞེ་ན། །
གནོད་པར་འགྱུར་བ་སྤང་བ་སྟེ། ། དེ་ཀུན་གང་གིས་འཐོབ་ཅེ་ན། ། འབྲས་
བུ་མེད་པའི་བྱེད་སྤངས་པས། ། དེ་ཡང་རྟག་ཏུ་དྲན་པས་འགྲུབ། དྲན་པ་
ཤིན་ཏུ་གུས་ལས་འབྱུང༌། །གུས་ནི་ཞི་བའི་ཆེ་བ་ཉིད། ། ཤེས་པར་གྱུར་ནས་
བརྫུན་པ་སྐྱེ། ། མཉམ་གཞག་ཡང་དག་ཇི་བཞིན་དུ། ། ཤེས་པར་འགྱུར་ཞེས་

ཐུབ་པས་གསུངས། ། ཕྱི་རོལ་གཡོ་བ་ཟློག་པ་ཡིས། ། སེམས་ནི་ཞི་ལས་མི་
གཡོ་ཞིང་། ། ཀུན་ཏུ་མི་རྒོད་འཇམ་པ་དང༌། ། རན་ཅིང་མཉེན་པར་སྨྲ་བ་
ཡིས། ། སྐལ་ཅན་སྐྱེ་བ་འདུན་པར་འགྱུར། ། གཟུང་བར་འོས་པའང་སྐྱེ་བར་
འགྱུར། ། འདི་ནི་བཟུང་འོས་མ་ཡིན་ན། ། འཇིག་རྟེན་རྒྱལ་བའི་མྱུ་གུ་
བརྙས། ། ཐལ་བས་གཡོགས་པའི་མེ་བཞིན་དུ། ། སེམས་ཅན་དམྱལ་ལ་
སོགས་པར་བསྲེག ། དེ་ཕྱིར་རྒྱལ་བས་སྡོམ་པའི་མདོར། ། གང་གིས་སེམས་
ཅན་མ་དད་འགྱུར། ། དེ་ནི་བསྒྲིམས་ཏེ་རྣམ་སྤངས་ཞེས། ། དཀོན་མཆོག་
སྤྲིན་ལས་བཀའ་སྩལ་ཏོ། ། འདི་ནི་བདག་ལུས་བསྲུང་བ་སྟེ། ། སྨན་དང་གོས་
ལ་སོགས་བཅས་པ། ། བདག་ལ་སྲེད་པས་ལོངས་སྤྱད་ན། ། ཉོན་མོངས་
བཅས་པའི་ལྟུང་བར་འགྱུར། ། ལེགས་སྤྱད་དག་ལ་བཙམ་པར་བྱ། ། ཐམས་
ཅད་ལ་ཡང་ཚོད་རིག་བྱ། ། དེ་ལྟས་བསློབ་པའི་གཞི་འདི་ལྟས། ། དེ་ཡི་
ལོངས་སྤྱོད་བསྲུང་མི་དཀའ། ། རང་དོན་རྣམ་སྨིན་སྲེད་སྤངས་པས། ། དགེ་
བ་ཀུན་ཏུ་བསྲུངས་པར་འགྱུར། ། འགྱོད་པར་ཡང་ནི་མི་བྱ་སྟེ། ། བྱས་པར་
གྱུར་ཀྱང་བསྒྲག་མི་བྱ། ། རྙེད་དང་བཀུར་སྟིས་འཇིགས་བྱ་ཞིང༌། ། ཁེངས་པ་
རྟག་ཏུ་སྤང་བར་བྱ། ། བྱང་ཆུབ་སེམས་དཔའ་དད་བྱ་ཞིང་། ། ཆོས་ལ་ཡིད་
གཉིས་སྤང་བར་བྱ། ། ལུས་ནི་རྣམ་པར་སྦྱང་བྱས་ན། ། ཕན་པའི་ལོངས་སྤྱོད་
འགྱུར་བ་སྟེ། ། འབྲས་ཆེན་ལེགས་པར་ཚོས་པ་དང༌། ། གཟེགས་མེད་ལུས་
ཅན་ཕན་པ་འདྲ། ། ཇི་ལྟར་ལོ་ཐོག་བཙས་ཁེབས་ན། ། ནད་ཀྱིས་ཞུམ་ཞིང་
རྒྱས་མི་འགྱུར། ། དེ་ལྟར་སངས་རྒྱས་མྱུ་གུ་ཡང་། ། ཉོན་མོངས་ཁེབས་ན་
རྒྱས་མི་འགྱུར། ། ལུས་ཀྱི་དག་པ་གང་ཞེ་ན། ། སྡིག་དང་ཉོན་མོངས་རྣམ་
སྦྱོང་ཡིན། ། རྫོགས་སངས་རྒྱས་ཀྱི་གསུངས་ཚུལ་དུ། ། འབད་པ་མེད་ན་ངན་
འགྲོར་འགྲོ། ། བཟོད་བྱ་ཐོས་པ་བཙལ་བར་བྱ། ། དེ་ནས་ནགས་སུ་གནས་
པར་བྱ། ། མཉམ་པར་བཞག་ལ་བརྩོན་བྱ་ཞིང་། ། མི་སྡུག་ལ་སོགས་བསྒོམ་

པར་བྱ། ། ཡང་དག་འཚོ་བ་སྦྱངས་པ་ཡིས། ། ལོངས་སྤྱོད་དག་པར་ཤེས་པར་
བྱ། ། སྟོང་པ་ཉིད་སྙིང་རྗེའི་སྙིང་པོ་ཅན། ། བསྐྱེད་པས་བསོད་ནམས་དག་
པར་འགྱུར། ། གཟུང་བར་བྱ་བ་རབ་མང་ལ། ། འདི་ནི་ཉུང་ན་འདིས་ཅི་
བྱ། ། ཤིན་ཏུ་ངོམས་པ་བསྐྱེད་མ་ཡིན། ། དེ་ཕྱིར་འདི་ནི་འཕེལ་བར་བྱ། །
དེ་ལ་ལུས་འཕེལ་གང་ཞེ་ན། ། ལེ་ལོ་མེད་དང་སྟོབས་བསྐྱེད་ཡིན། ། སྟོང་
དང་སྙིང་རྗེའི་སྙིང་པོ་ཅན། ། སྦྱིན་པས་ལོངས་སྤྱོད་འཕེལ་བར་འགྱུར། །
བརྩོན་དང་བསམ་པ་བསྟན་པར་ཡང་། ། དང་པོར་ནན་ཏན་བྱས་ནས་ནི། །
སྙིང་རྗེ་མདུན་དུ་བཞག་ནས་ནི། ། དགེ་བ་སྤེལ་ལ་ནན་ཏན་བྱ། ། བཟང་པོ་
སྤྱོད་པའི་ཆོ་ག་བཞིན། ། ཕྱག་འཚལ་ལ་སོགས་གུས་པར་བྱ། ། ། དད་པ་ལ་
སོགས་རྟག་ཏུ་བསྒོམ། ། བྱམས་དང་སངས་རྒྱས་སོགས་དྲན་བྱ། ། དུས་
རྣམས་ཀུན་ཏུ་སེམས་ཅན་དོན། ། ཆོས་ཀྱི་སྤྱིན་པ་ཟང་ཟིང་མེད། ། བྱང་ཆུབ་
སེམས་ནི་མདོར་བསྡུ་ན། ། བསོད་ནམས་འཕེལ་བའི་རྒྱུ་ཡིན་ནོ། ། འགྲུབ་པ་
ཡང་དག་སྤོང་རྣམས་སྟེ། ། བག་ཡོང་བ་དང་མ་བྲལ་ཞིང་། ། དྲན་པ་དང་ནི་
ཤེས་བཞིན་དང༌། ། ཚུལ་བཞིན་དུ་ནི་སེམས་པའོ། ། བསླབ་པ་ཀུན་ལས་
བཏུས་པའི་ཚིག་ལེའུར་བྱས་པ། – ། མཁན་པོ་ཞི་བ་ལྷའི་ཞལ་སྔ་ནས་མཛད་པ་
རྫོགས་སོ། ། །།

བསླབ་བཏུས་མངོན་རྟོགས།
རྒྱ་གར་སྐད་དུ། ཤིཀྱི་ས་མུཙྪ་ཡ་ཨ་བྷི་ས་མ་ཡ་ནཱ་མ།།
ནཱ་མ། བོད་སྐད་དུ།
བསླབ་པ་ཀུན་ལས་བཏུས་པའི་མངོན་པར་རྟོགས་པ་ཞེས་བྱ་བ། བཅོམ་ལྡན་
འདས་འཇམ་དཔལ་རྡོ་རྗེ་ལ་ཕྱག་འཚལ་ལོ། །
སྟོབས་བཅུ་ལྡན་པ་གང་གི་ཞབས་རྡུལ་ལ། ། ལྷ་རྣམས་ཅོད་པན་གྱིས་
བཏུགས་དེ་བཏུས་དེ། ། འཇམ་དཔལ་དབྱངས་ཀྱི་ཞབས་གཏུགས་ཞི་བའི་
ལྷས། ། བསླབ་པའི་གནས་རྣམས་མདོ་སྡེ་ཀུན་ལས་བཏུས། ། དང་པོ་གཉིས་
ནི་ཕྱི་མ་བདུན་གྱིས་བཤད། ། གཉིས་ཀྱི་དོན་ནི་རྣམ་དགུར་ཤེས་པར་བྱ། །
ལྔ་ཡི་འོག་དང༌ གཉིས་ཀྱི་གོང་མ་ནི། ། དང་པོ་ཡིན་ཏེ་གཞན་ནི་གཉིས་པ་
ཡིན། ། གཉིས་ཀའི་དོན་ནི་ཟླ་བའི་ཚེས་པ་དང་། ། ཉ་དང་སྡིག་པ་གསེར་གྱི་
འཁོར་ལོ་དང༌། ། གླང་པོ་གདུགས་དང་ཐིག་ལེ་དང་པོ་དང༌། ། འཇམ་
དཔལ་དབྱངས་ཀྱི་ཕྱག་ན་རལ་གྲི་འཛིན། ། རིན་པོ་ཆེ་ནི་ཁྱད་པར་གཉིས་དང་
བཅས། ། དད་དང་བླ་མའི་ཚོགས་དང་གོ་ཆ་དང༌། ། བྱིན་རླབས་ཕྱིར་མི་
ལྡོག་དང་སྤྱོད་པ་དང་། ། ལུང་བསྟན་པ་ནི་སྐུ་གསུམ་ཡོན་ཏན་བཅས། །
བཞི་ལས་འབྲས་བུར་གྱུར་པ་དང་པོ་སྟེ། ། གསུམ་ནི་ཡང་དག་སྤོང་བར་རབ་
ཏུ་གནས། །གཉེན་པོ་གང་ལ་དེ་ཡི་ངོ་བོ་སྟེ། ། རྟེན་དང་ཉེས་པ་སྤོང་བ་དང་
པོ་ཡིན། ། སུན་འབྱིན་པ་ནི་དེ་ཡི་གཉིས་པར་བརྗོད། །གཉེན་པོ་སྤྱོད་པ་
གཉིས་པའི་དང་པོ་སྟེ། ། སྤྱོད་པ་ཐ་མ་དེ་ཡི་གཉིས་པ་ཡིན། ། མི་མཐུན་པ་ནི་
རྣམ་པ་བརྒྱད་ཡིན་ཏེ། ། ལས་དང་ཉོན་མོངས་ལྟ་བ་དག་ལས་ནི། ། འགྱུར་
དང་གྱུར་པའི་ཁྱད་པར་རྣམ་པ་དྲུག ། རང་གི་རྩ་བ་ཐ་མ་གཉིས་དང་

བཅས། ། འགྱུར་དང་གསུམ་ནི་དང་པོའི་ཆོས་སུ་བཞག ། གྱུར་པ་གསུམ་ནི་
དང་པོའི་གཉིས་པ་སྟེ། ། རྩ་བ་གཉིས་ཀྱང་དེ་དང་མཐུན་པ་ཡིན། ། གྱུར་པ་
གསུམ་ནི་གཉིས་པའི་གཉིས་པ་སྟེ། ། རྟེན་གྱི་དང༌ པོའི་ཆོས་ཀྱང་དེ་ཡི་
ཡིན། །གྱུར་པ་དང་པོ་སྟོབས་ཀྱི་དང་པོ་སྟེ། །གྱུར་པ་གཉིས་པ་ཕུང་པོའི་
གཉིས་པ་ཡིན། །གྱུར་པ་གསུམ་པ་ཕུང་པོའི་གསུམ་པ་སྟེ། ། མི་མཐུན་གཉེན་
པོའི་ཁྱད་པར་དེ་ཡིས་བསྟན། ། ཚོགས་ཀྱི་ལམ་ལ་ལྔ་ནི་དངོས་ཡིན་ཏེ། ། དེ་
ལས་གཞན་པ་རྗེས་སུ་མཐུན་པ་ཡིན། ། སྦྱོར་བའི་ལམ་ལ་བདུད་ནི་དངོས་ཡིན་
ཏེ། ། དེ་ལས་གཞན་པ་ལྔ་ནི་རྗེས་མཐུན་ཡིན། ། མཐོང་བའི་ལམ་ལ་བཅུ་ནི་
དངོས་ཡིན་ཏེ། ། དེ་ལས་གཞན་པ་གཉིས་ནི་རྗེས་མཐུན་ཡིན། ། ཚོགས་ཀྱི་
ལམ་ལ་བསྲུང་བ་གཙོ་བོ་སྟེ། ། ཆོས་གཞན་གསུམ་པོ་མོས་པས་མཆོག་དང་
ལྡན། ། སྦྱོར་བའི་ལམ་ལ་སྤེལ་བ་གཙོ་བོ་སྟེ། ། གསུམ་པོ་དག་ལ་ཇི་ལྟར་
འཚམ་པར་ཟད། ། མཐོང་བའི་ལམ་ལ་དག་པ་གཙོ་བོ་སྟེ། ། གསུམ་པོ་དག་
གིས་བདག་དང་གཞན་གྱི་དོན། ། བསྒོམ་པའི་ལམ་ལ་ཕ་རོལ་ཕྱིན་པ་སྟེ། །
བསྡུ་བའི་དངོས་པོས་འགྲོ་བ་ཚིམ་པར་བྱེད། ། བསླབ་པ་ཀུན་ལས་བཏུས་པའི་
མངོན་པར་རྟོགས་པ་ཞེས་བྱ་བ་རྫོགས་སོ། །
དཔལ་མར་མེ་མཛད་ཡེ་ཤེས་དང་། ། དགེ་སློང་ཚུལ་ཁྲིམས་རྒྱལ་བས་
བསྒྱུར་པའོ། ། གསེར་གླིང་རྒྱལ་པོ་དཔལ་ལྡན་ཆོས་སྐྱོང་གིས། ། བཅོམ་ལྡན་
འཇམ་དཔལ་རྡོ་རྗེ་མཉེས་བྱས་པས། ། བསླབ་པ་ཀུན་ལས་བཏུས་པའི་མངོན་
པར་རྟོགས། ། ཀ་མ་ལ་དང་མར་མེ་མཛད་ལ་གསུངས། ། ། །

ཐེག་ཆེན་ཉི་ཤུ། ། 
རྒྱ་གར་སྐད་དུ། མ་ཧཱ་ཡཱ་ན་བངྒཱི་ཀ བོད་སྐད་དུ། ཐེག་པ་ཆེན་པོ་
ནི་ཉི་ཤུ་པ། དཀོན་མཆོག་གསུམ་ལ་ཕྱག་འཚལ་ལོ། ། གང་གིས་བརྗོད་པའི་
ཆོས་ཀྱིས་ནི། ། བརྗོད་དུ་མེད་ཀྱང་བརྩེ་བས་བསྟན། ། ཆགས་མེད་བློ་ཅན་
བློན་མེད་པའི། ། མཐུན་ཅན་སངས་རྒྱས་ལ་ཕྱག་འཚལ། ། སྐྱེ་བ་དོན་དུ་ཡོད་
མ་ཡིན། ། འགག་པའང་དེ་ཉིད་དུ་མེད་དེ། ། སངས་རྒྱས་ནམ་མཁའ་ཇི་
བཞིན་ལ། ། སེམས་ཅན་རྣམས་ཀྱང༌ མཚན་ཉིད་གཅིག ། ཕ་རོལ་ཚུལ་
བཞིན་སྐྱེས་པ་ཡི། ། འདུས་བྱས་རྟེན་སྐྱེས་དེ་དག་ཀྱང་། ། རང་གི་ངོ་བོ་སྟོང་
པ་ཉིད། ། ཀུན་མཁྱེན་ཡེ་ཤེས་སྤྱོད་ཡུལ་ཅན། ། དངོས་པོ་ཐམས་ཅད་རང་
བཞིན་གྱི། ། གཟུགས་བརྙན་དང་ནི་མཚུངས་པར་འདོད། ། བདག་དང་ཞི་
བའི་རང་བཞིན་ཏེ། ། གཉིས་མེད་དེ་བཞིན་ཉིད་དང་མཚུངས། ། སོ་སོའི་སྐྱེ་
བོ་དེ་ཉིད་དུ། ། བདག་མེད་ན་ཡང་བདག་ཉིད་དུ། ། བདེ་དང་སྡུག་བསྔལ་
བཏང་སྙོམས་དང༌། ། ཉོན་མོངས་ཀུན་ཏུ་རྣམ་པར་བརྟག ། འཁོར་བར་
འགྲོ་བ་རྣམ་དྲུག་དང་། ། བདེ་འགྲོ་བདེ་བ་མཆོག་ཉིད་དང་། ། དམྱལ་བར་
སྡུག་བསྔལ་ཆེན་པོ་དང༌། ། ཡུལ་ལ་དེ་ཉིད་མི་བསམ་པར། ། གཞན་ཡང་མི་
དགེ་སྡུག་བསྔལ་དང་། ། རྒ་དང་ན་དང་མི་རྟག་ཉིད། ། ལས་རྣམས་ཀྱི་ནི་
རྣམ་སྨིན་དང་། ། བདེ་བ་དང་ནི་སྡུག་བསྔལ་ཉིད། ། ཡང་དག་རི་མོ་མཁན་
གྱིས་ནི། ། ཤིན་ཏུ་འཇིགས་བྱེད་གཤིན་རྗེའི་གཟུགས། ། བྲིས་ཏེ་རང་ཡང་

འཇིགས་པ་ལྟར། ། འཁོར་བར་རྨོངས་པའང་དེ་བཞིན་ནོ། ། ཇི་ལྟར་རང་
གིས་འདམ་བྱས་ནས། ། བྱིས་པ་དགའ་བ་འདྲེད་པ་ལྟར། ། དེ་བཞིན་ཤིན་ཏུ་
དགའ་བ་ཡི། ། རྣམ་རྟོག་འདམ་དུ་སེམས་ཅན་བྱིང༌། ། མེད་ལ་ཡོད་པར་
མཐོང་བ་མིན། ། སྡུག་བསྔལ་ཚོར་བ་མྱོང་བར་བྱེད། ། ཉམ་ང་ཕྱིན་ཅི་ལོག་
བློ་ཡིས། ། དོགས་པའི་དུག་གིས་གནོད་པར་བྱེད། ། སྐྱབས་མེད་དེ་དག་
མཐོང་ནས་ནི། ། སྙིང་རྗེ་དབང༌ གྱུར་ཡིད་ཅན་གྱིས། ། སངས་རྒྱས་ཕན་
མཛད་སེམས་ཅན་རྣམས། ། རྫོགས་པའི་བྱང་ཆུབ་ལ་སྦྱོར་མཛད། ། དེ་དག་
བསོད་ནམས་ཚོགས་བསགས་ནས། ། རྟོག་པའི་དྲ་བ་ལས་གྲོལ་ཏེ། ། ཡེ་ཤེས་
བླ་ན་མེད་པ་འཐོབ། ། སངས་རྒྱས་འཇིག་རྟེན་གཉེན་དུ་འགྱུར། ། ཡང་དག་
དོན་ནི་མཐོང་བའི་ཕྱིར། ། ཇི་བཞིན་ཡེ་ཤེས་སྐྱེས་པ་རྣམས། ། དེ་ནས་ཐོག་
མཐའ་བར་སྤངས་པའི། ། འགྲོ་བ་སྟོང་པ་ཉིད་དུ་མཐོང་། ། དེ་དག་བདག་
ཉིད་འཁོར་བ་དང༌། ། མྱ་ངན་འདས་པ་མི་མཐོང་ངོ༌། ། མ་གོས་འགྱུར་བ་
མེད་པ་དང་། ། གཟོད་ནས་ཞི་ཞིང་འོད་གསལ་བའོ། ། རྨི་ལམ་ཉམས་སུ་
མྱོང་བའི་ཡུལ། ། སད་པར་གྱུར་ན་མི་མཐོང་ངོ༌། ། རྨོངས་པའི་མུན་པ་སད་
པ་ཡིས། ། འཁོར་བ་མཐོང་བ་མ་ཡིན་ཉིད། ། རང་བཞིན་མེད་པའི་དངོས་
རྣམས་ལ། ། རྟག་བདག་མེད་པའི་འདུ་ཤེས་ཀྱིས། ། ཆགས་རྨོངས་མུན་པས་
བསྒྲིགས་པ་ནི། ། སྲིད་པའི་རྒྱ་མཚོ་འདི་འབྱུང་ངོ༌། ། སྐྱེ་བ་རང་ཉིད་མ་སྐྱེས་
རྣམས། ། འཇིག་རྟེན་རྣམས་ཀྱིས་སྐྱེ་བར་བརྟགས། ། རྣམ་པར་རྟོག་དང་
སེམས་ཅན་རྣམས། ། འདི་དག་གཉིས་ཀར་རིག་མ་ཡིན། ། འདི་དག་ཐམས་
ཅད་སེམས་ཙམ་སྟེ། ། སྒྱུ་མར་འགྱུར་བ་བཞིན་དུ་སྐྱེ། ། དེ་ལས་དགེ་དང་མི་
དགེ་ལས། ། དེ་ལས་སྐྱེ་བ་བཟང་དང་ངན། ། སེམས་ཀྱི་འཁོར་བ་འགགས་པ་

ན། ། ཀུན་གྱི་ཆོས་ཉིད་འགག་པ་ཡིན། ། དེ་ཉིད་ཆོས་ལ་བདག་མེད་དེ། །
དེ་ཉིད་ཆོས་ཀྱི་རྣམ་དག་སྟེ། ། ཐེག་པ་ཆེ་ལ་མ་བརྟེན་པར། ། འཁོར་བའི་རྒྱུ་
མཚོ་ཆེན་པོ་ཡི། ། ཕ་རོལ་བརྒལ་བར་འགྱུར་བ་ཡིན། ། ཐེག་པ་ཆེན་པོ་ཉི་ཤུ་
པ་སློབ་དཔོན་འཕགས་པ་ཀླུ་སྒྲུབ་ཀྱིས་མཛད་པ་རྫོགས་སོ། །
ཁ་ཆེའི་པཎྜི་ཏ་ཨཱ་ནནྡ་དང༌། ལོ་ཙཱ་བ་དགེ་སློང་གྲགས་འབྱོར་ཤེས་རབ་
ཀྱིས་བསྒྱུར་པའོ། ། །། །

སཱ་ལུ་ལྗང་པའི་ཚིག་ལེའུར་བྱས་པ།
རྒྱ་གར་སྐད་དུ། ཨཱརྱ་ཤཱ་ལི་སཱམ་བྷ་ཀ་ཀཱ་རི་ཀཱ།
འཕགས་པ་སཱ་ལུ་ལྗང་པའི་ཚིག་ལེའུར་བྱས་པ། འཕགས་པ་འཇམ་དཔལ་ལ་
ཕྱག་འཚལ་ལོ། ། ཡོན་ཏན་མཐའ་ཡས་བསམ་མི་ཁྱབ། ། རྫོགས་པའི་སངས་
རྒྱས་ཐུགས་རྗེའི་བདག ། བཏུད་དེ་སཱ་ལུ་ལྗང་པ་ཡི། ། ཚིག་ལེའུར་བྱས་པ་
བཤད་པར་བྱ། ། ཐུབ་པ་རྒྱལ་པོའི་ཁབ་ཀྱི་ནི། ། བྱ་རྒོད་ཅེས་པའི་རི་བོ་
ལ། ། དགེ་སློང་མ་དང་བྱང་ཆུབ་སེམས། ། ཚོགས་དང་ཡང་དག་ཐབས་
གཅིག་བཞུགས། ། སཱ་ལུ་ལྗང་པ་ལ་གཟིགས་ནས། ། རྒྱུ་དང་རྐྱེན་ལས་བྱུང་བ་
སྟེ། །རྒྱུ་དང་རྐྱེན་སྐྱེས་དེ་བཞིན་དུ། ། ཡན་ལག་བཅུ་གཉིས་རིམ་འབྱུང་བམ་
ནི་རྣལ་དུ་འཇུག་པར་བྱ། ། སྡོམ་བརྩོན་ཅན་གྱིས་གུས་བྱསཐོང་ངོ་ཞེས། །
དགེ་སློང་རྣམས་ལ་འདི་གསུངས་ནས། ། འདྲེན་པ་ཅང་མི་གསུང་བར་
བཞུགས། ། དགེ་སློང་ཤཱ་རིའི་བུས་ཐོས་ནས། ། བྱམས་པའི་དྲུང་དུ་སོང་ནས་
ནི། ། བྱམས་པ་དེང་འདིར་དེ་བཞིན་གཤེགས། ། འདི་གསུངས་དོན་རྣམས་
མ་ཕྱེ་བར། ། ཅང་མི་གསུང་བར་བཞུགས་གྱུར་ན། ། དེའི་དོན་ཇི་ལྟར་རྟོགས་
པར་བྱ། ། རྟེན་ཅིང་འབྲེལ་དང་ཆོས་གང་ཡིན། ། སངས་རྒྱས་ཀྱང་ནི་གང་
ཞིག་ཡིན། ། ཇི་ལྟར་རྟེན་འབྲེལ་མཐོང་བ་ནི། ། ཆོས་དང་སངས་རྒྱས་མཐོང་
བ་ཡིན། ། བདག་གིས་ཐེ་ཚོམ་འདི་སྨོས་ཞེས། ། ཤཱ་རིའི་བུ་ཡི་མ་ཕམ་
སྨྲས། ། བྱམས་པ་ཤིན་ཏུ་བསྒོམ་པའི་བདག ། བྱམས་པས་གཏན་ལ་དབབ་
པ་སྨྲས། ། ཡན་ལག་བཅུ་གཉིས་མ་རིག་སོགས། ། འཆི་བ་ལ་ཐུག་གོ་རིམ་
བཞིན། ། དེ་ལྟ་བས་ན་སྡུག་བསྔལ་གྱི། ། ཕུང་པོ་འབའ་ཞིག་འབྱུང་བར་

འགྱུར། ། ཆོས་ལམ་ཡན་ལག་བརྒྱུད་པ་དང༌། ། འབྲས་བུ་མྱ་ངན་འདས་
པའོ། ། དེ་ལྟར་ཐམས་ཅད་ཐུགས་ཆུད་ཕྱིར། ། ཆོས་སྐྱེས་སངས་རྒྱས་ཞེས་བྱ་
སྟེ། ། དེ་སྐད་ཅེས་བྱ་འཕགས་མཐོང་བས། ། གང་གིས་མཐོང་བ་དེས་མ་
མཐོང་ངོ༌། ། གང་ཞིག་སྲོག་ལ་སོགས་བྲལ་པ། ། ཉེར་ཞི་ལ་ཐུབ་བཅས་པར་
ན། ། རྟེན་འབྲེལ་ཆོས་དང་སངས་རྒྱུས་དག ། དྲི་མེད་པ་ཡི་བློས་མཐོང་
བ། ། རྟེན་འབྲེལ་ཞེས་པའི་མཚན་ཉིད་ནི། ། རྒྱུ་བཅས་ལ་སོགས་ཚིག་དང་
ལྡན། ། སངས་རྒྱས་བྱུང་རུང་མ་བྱུང་རུང༌། ། ཆོས་ཉིད་འདི་ནི་གནས་པ་
ཡིན། ། ཕྱི་དང་དེ་བཞིན་ནང་གི་ནི། །རྒྱུ་དང་རྐྱེན་ནི་རྣམ་གཉིས་ཏེ། ། ཕྱི་
རོལ་རྒྱུ་ནི་ས་བོན་སོགས། ། རྐྱེན་ནི་རྣམ་པ་དྲུག་ཏུ་བསྟན། ། ས་བོན་མྱུ་གུ་
སྡོང་པོ་སོགས། ། ཇི་ལྟར་འབྲས་བུ་འཇུག་པར་བརྗེད། ། རྐྱེན་ནི་ས་ལ་སོགས་
པ་སྟེ། ། དུས་ལ་སོགས་པ་གོ་རིམ་བཞིན། ། རྟེན་དང་བརླན་དང་སྨིན་པ་
དང༌། ། འབྲུ་འཕེལ་དང་ནི་གོ་འབྱེད་དང༌། ། འགྱུར་བ་དག་ནི་དེ་རྣམས་
ཀྱི། །བྱ་བ་ཇི་བཞིན་འཇུག་པའོ། ། རྐྱེན་རྣམས་ཚོགས་པ་མེད་ན་ནི། ། ས་
བོན་ཡོད་ཀྱང་མྱུག་སོགས་མེད། ། ས་བོན་མེད་པ་ཉིད་ཡིན་ལ། ། རྐྱེན་རྣམས་
ཡོད་ཀྱང་དེ་དང་འདྲ། ། རྒྱུ་དང་དེ་བཞིན་རྐྱེན་རྣམས་ནི། ། ངར་འཛིན་ལ་
སོགས་བྲལ་བ་སྟེ། །རྒྱུ་དང་རྐྱེན་ནི་ཚོགས་པ་ལས། ། ལས་ཀྱི་འབྲས་བུ་ཆུད་
ཟད་མེད། ། བདག་ལས་མ་ཡིན་གཞན་ལས་མིན། ། གཉིས་དང་བྱེད་པོ་དུས་
ལས་མིན། ། དེ་བཞིན་དབང་ཕྱུག་སོགས་བྱས་མིན། ། རང་བཞིན་ལས་མིན།
རྒྱུ་མེད་མིན། ། རྒྱུ་དང་རྐྱེན་གྱིས་འཇུག་པ་ཡང་། ། ཐོག་མ་མེད་པའི་དུས་
ཅན་སྣང་། ། རྒྱུ་ལྔ་དག་གིས་ཕྱི་རོལ་གྱིས། ། རྟེན་ཅིང་འབྲེལ་པར་འབྱུང་བ་
བཞེད། ། རྟག་པར་མ་ཡིན་ཆད་པར་མིན། ། འཕོ་བར་མ་ཡིན་རྒྱུ་ཆུང་
ལས། ། འབྲས་བུ་ཆེན་པོ་འགྲུབ་པ་དང༌། །འདྲ་བར་རྗེས་སུ་འགྲོ་ཕྱིར་
ཡང་། >། མྱུ་གུ་ས་བོན་ལྟར་མི་འདོད། ། རྒྱུ་མེད་མྱུ་གུ་སྐྱེ་བའང་མེད། །

འགག་དང་སྐྱེ་བ་མགོ་མཉམ་སྟེ། ། སྲང་མདའི་མགོ་མཇུག་མཐོ་དམན་
བཞིན། ། དེ་བཞིན་ནང༌ གི་རྒྱུ་དང༌ ནི། ། རྐྱེན་གྱིས་རྣམ་པ་གཉིས་སུ་
བཞེད། ། འདིའི་རྒྱུ་དང་པོ་མ་རིག་པ། ། ཐ་མ་འཆི་ཡིན་གོ་རིམ་བཞིན། །
ཡན་ལག་བཅུ་གཉིས་ཉོན་མོངས་ལས། ། སྐྱེ་བཅས་བདག་ཉིད་ཆ་གསུམ་
ནི། ། རྒྱུ་དང་རྐྱེན་ལས་བྱུང་བ་སྟེ། ། བྱེད་པོ་ལ་སོགས་རྣམ་པར་སྤངས། །
གལ་ཏེ་དང་པོ་མ་རིག་མེད། ། ཐ་མ་འཆི་བ་འབྱུང་མི་འགྱུར། ། དེ་དག་ལས་
གཞན་བདག་དང་ནི། ། བདག་གི་ཞེས་པ་གང་ནའང་མེད། ། དང་པོ་མ་རིག་
བྱུང་ན་ནི། ། ཐ་མ་འཆི་བའང་སྣང་བར་འགྱུར། ། དེ་ལྟར་འདི་ནི་ནང་གི་
རྒྱུ། །འདི་ཡི་རྐྱེན་ནི་རྣམ་པར་དྲུག ། ཐ་མ་རྣམ་པར་ཤེས་ཐོག་མས། །
ནང་གི་རྐྱེན་དུ་འདོད་པ་ཡིན། ། སྲ་དང་རྗེས་སུ་སྡུད་པ་དང༌། ། སྨིན་དང་
དབུགས་འཕེལ་གོ་འབྱེད་ཉིད། །ཤེས་དང་གཟུགས་ཀྱི་རྗེས་འཇུག་པ། །
རྣམ་ཤེས་ལྔ་དང་ལྡན་པ་དང༌། ། དེ་ན་ཉོན་མོངས་ཅན་ཡིད་ཀྱང་། ། འདི་
རྣམས་ནང་གི་རྐྱེན་ཡིན་ནོ། ། དད་པ་ཡིན། ། དེ་དག་བདག་དང་བདག་གི་
ཞེས། ། རྣམ་རྟོག་སྐྱེ་བ་མེད་པར་འདོད། ། དེ་དག་ཡོད་ན་སྐྱེ་འགྱུར་ཏེ།
དེ་དག་མེད་ན་འབྱུང་བ་མེད། ། དེ་རྣམས་བདག་སོགས་མི་ལྡན་ལ། ། གཞན་
ཡང་སུའི་ཡང་མ་ཡིན་ནོ། ། གང་གཅིག་རིལ་སོགས་འདུ་ཤེས་པ། ། དེ་ནི་མ་
རིག་སྲིད་གསུམ་སྒྲིབ། ། མི་ཤེས་པས་ནི་འདོད་ཆགས་དང་། ། ཞེ་སྡང་གཏི་
མུག་མངོན་དུ་བྱེད། ། དེ་ལས་འདུ་བྱེད་དངོས་པོ་ནི། ། རྣམ་པར་རིག་པའི་
རྣམ་ཤེས་འབྱུང་། ། རྣམ་ཤེས་ལྷན་ཅིག་འབྱུང་བ་ནི། ། གཟུགས་ཅན་མ་ཡིན་
ཕུང་པོ་བཞི། ། མིང་དང་གཟུགས་ལ་བརྟེན་ནས་ནི། ། དབང་པོ་སྐྱེ་མཆེད་
འབྱུང་བར་འགྱུར། ། ཡུལ་དང་དབང་པོ་རྣམ་པར་ཤེས། ། འདུས་པ་ལས་ནི་
རེག་པ་འབྱུང༌། ། རེག་འབྱུང་ཚོར་བར་ཤེས་བྱ་སྟེ། ། དེ་བཞིན་ཚོར་འབྱུང་
སྲེད་པའོ། ། སྲིད་འཕེལ་ཉེ་བར་ལེན་པ་དང་། ། ལེན་པ་ལས་ནི་སྲིད་པ་

འབྱུང༌། ། སྲེད་ལས་ཕུང་འབྱུང་སྐྱེ་བ་སྟེ། ། དེ་བཞིན་སྐྱེ་ལས་རྒས་པའོ། །
དེ་བཞིན་རྒས་པའི་ཕུང་མེད་པ། ། དེ་ནི་འཆི་བ་ཞེས་བརྗོད་དོ། ། རྨོངས་པ་
འཆི་ལས་མྱ་ངན་ཏེ། ། སྲེད་དང་བཅས་པའི་གདུང་བ་ཉིད། ། མྱ་ངན་ལས་
ནི་བརྗོད་པ་གང་། ། དེ་ནི་སྨྲེ་སྔགས་འདོན་ཅེས་བྱ། ། སྨྲེ་སྔགས་འདོན་པ།
ལས་བྱུང་བ། ། རྣམ་པར་ཤེས་པ་ཚོགས་ལྔ་ཡིས། ། སིམ་པ་མ་ཡིན་སྡུག་
བསྔལ་བརྗོད། ། ལུས་ཀྱི་བདེ་བའི་གེགས་བྱེད་པའོ། ། ཡིད་ལ་བྱེད་པའི་སྡུག་
བསྔལ་ནི། ། ཡིད་ལ་ཉེ་བར་གནོད་བྱེད་པ། ། དེ་ཡིད་མི་བདེར་ཤེས་བྱ་
སྟེ། ། གང་གཞན་ཉེ་བར་ཉོན་མོངས་རྒྱུ། ། མུན་མངོན་ཤེས་དང་གཟུགས་
དང་ནི། ། སྐྱེ་མཆེད་རེག་མྱོང་སྐོམ་པའི་ཕྱིར། ། སྲེད་ལས་ལེན་དང་སྲིད་སྐྱེ་
དང༌། སྨིན་དང་འཇིག་དང་མྱ་ངན་ཕྱིར། ། ཚིག་སོགས་ལུས་ལ་གནོད་པ་
དང༌། ། སེམས་ཡིད་མི་བདེའི་ཕྱིར་ཕྱིར་ནི། ། ཉོན་མོངས་ཕྱིར་ནི་མིང་དོན་
མཐུན། ། གོ་རིམ་བཞིན་དུ་བསྟན་པ་ཡིན། ། ཡང་དེ་ཁོ་ན་ཡོང་མ་ཤེས། །
མ་རིག་ལ་སོགས་གོ་རིམ་བཞིན། ། སྔ་མ་སྔ་མ་ལས་ཕྱི་མ། ། སྐྱེ་བ་དག་ཏུ་ཡང་
དག་བརྗོད། ། ཡན་ལག་བཅུ་གཉིས་གསུམ་འཇུག་པ། ། འདི་ནི་རྟག་ཆད་
རྟོག་མེད་སྐྱེ། ། ཆུ་བོའི་རྒྱུན་བཞིན་འཇུག་པ་ཡིས། ། ཐོག་མ་མེད་པའི་དུས་
ཅན་འཇུག ། འོན་ཀྱང་བཞི་པོ་འདི་དག་ནི། །རྒྱུ་ནི་སྡུད་པར་བྱེད་པ་
སྟེ། ། མ་རིག་སྲིད་ལས་རྣམ་པར་ཤེས། ། དེ་དག་གོ་རིམ་བཞིན་དུ་
བཤད། / ། རྒྱུ་ལ་རྣམ་ཤེས་ས་བོན་ཏེ། ། ལས་ནི་ཞིང་དུ་གསུངས་པ་ཡིན། །
དང་པོ་སྲིད་པ་ཉོན་མོངས་པའི། ། ངོ་བོ་སྒྱུར་ནི་ཡང་དག་བཤད། ། ལས་
དང་ཉོན་མོངས་རྣམ་པར་ཤེས། ། ས་བོན་ཉིད་དུ་ཉེ་བར་གནས། ། ལས་ནི་
ས་བོན་རྣམ་ཤེས་ཀྱི། ། ཞིང་གི་བྱ་བ་ཡང་བྱེད་དོ། ། སྲེད་པས་རྣམ་ཤེས་ཞེས་
བྱ་ཡི། ། ས་བོན་དེ་མ་ཐག་བརླན་བྱེད། ། མ་རིག་ས་བོན་རྣམ་པར་ཤེས། །
བརླན་པས་བསྟེན་པ་འདེབས་པར་བྱེད། ། ལས་དང་སྲིད་པ་མ་རིག་པ། །

ཞིང་དང་བརླན་དང་འདེབས་བྱེད་རྣམས། ། རྣམ་པར་ཤེས་པ་འདི་བྱ་
དང༌། ། རྣམ་ཤེས་བདག་འདིས་སྙམ་པ་མེད། ། འོན་ཀྱང་ས་བོན་རྣམ་པར་
ཤེས། ། ལས་དང་ཉོན་མོངས་གནས་པ་ནི། །ས་བོན་རྣམ་པར་ཤེས་ཞེས་
བརྗོད། ། མ་རིག་ལུད་ཀྱིས་དྲན་པ་དང་། ། སྲིད་པའི་ཆུ་ཡིས་བརྟེན་ན་
ནི། ། རྒྱུ་ལས་མིང༌ དང༌ གཟུགས་ཀྱི་ནི། ། མྱུ་གུ་སྐྱེ་བའང་སྣང་བར་
འགྱུར། །རང་བཞིན་གཉིས་ཀ་ལ་སོགས་པས། ། མིང་གཟུགས་འདི་དག་
འབྱུང་ཡིན་གྱི། །ཕོ་དང་མ་ནི་ཕྲད་པ་དང་། ། དུས་རྣམས་མི་འགལ་ཉིད་
ལས་སོ། ། མྱོང་བ་ཅུང་ཟད་འཕེལ་བ་ནི། ། ས་བོན་རྣམ་པར་ཤེས་པར་
བརྗོད། ། མ་ཡི་མངལ་དུ་རིམ་བཞིན་འཕེལ། ། མིང་གཟུགས་མྱུ་གུ་སྐྱེད་པར་
བྱེད། ། རྐྱེན་རྣམས་མ་ཚང་མེད་པ་དང༌། ། རྒྱུ་རྣམས་འགལ་བ་མ་ཡིན་
ལས། ། སྒྱུ་མ་བདག་མེད་འཛིན་མེད་པར། ། སྐྱེ་བ་ཡང་ནི་ཡོད་པ་ཡིན། །
མིག་གི་རྣམ་པར་ཤེས་པ་ཡང་། ། རྒྱུ་ལྔ་པོ་ཡིས་འབྱུང་བ་སྟེ། ། མིག་དང་
གཟུགས་དང་དེ་བཞིན་སྣ། ། ནམ་མཁའ་དེ་སྐྱེད་ཡིད་ལ་བྱེད། ། ལྔ་པོ་མ་
ཚང་མེད་པ་ལས། ། མིག་གི་རྣམ་པར་ཤེས་པ་འབྱུང་། ། དེ་དག་བདག་གིས་
དེ་སྐྱེད་ཅེས། ། རྣམ་རྟོག་སྐྱེ་མེད་ཇི་ལྟ་བར། ། རྣ་བའི་རྣམ་ཤེས་ལ་སོགས་
ཀུན། ། སྐྱེ་བའི་རིམ་པ་འདི་ཉིད་ཡིན། ། རྒྱུ་དང་རྐྱེན་གྱི་ཚོགས་པ་ལས། །
བྱེད་པོ་ལ་སོགས་བྲལ་བ་དང། ། ངར་འཛིན་པ་དང་བྲལ་བ་ལས། ། སྐྱེ་བ་
ཡང་ནི་སྔ་མ་བཞིན། ། དེ་ལྟར་རྟེན་ཅིང་འབྲེལ་འབྱུང་བའི། །རྒྱུ་ཅན་ཀུན་
ཏུ་ཤེས་པར་བྱ། ། འཇིག་རྟེན་འདི་ནས་ཕ་རོལ་ཏུ། ། འགྲོ་བའི་ཆོས་འགའ་
གང་ནའང་མེད། ། འོན་ཀྱང་རྒྱུ་དང་རྐྱེན་དག་ལས། ། ལས་ཀྱི་འབྲས་བུ་
མངོན་པ་ཡིན། ། ཇི་ལྟར་མེ་ལོང་རབ་ཕྱིས་ལ། ། བཞིན་གྱི་གཟུགས་བརྙན་
དམིགས་པ་བཞིན། ། མེ་ལོང་ནང་དུ་གཟུགས་བརྙན་ཡང་། ། འཕོས་པ་ཡོད་
པ་མ་ཡིན་ཉིད། ། དེ་དག་ཕན་ཚུན་རྟོག་མེད་ཅིང་། ། བྱེད་པ་པོ་དང་ལས་

རྣམས་སྤངས། ། དེ་བཞིན་སྐྱེ་བར་སྣང་བ་ནི། ། སྔོན་འཕེལ་བྱ་བའི་རིམ་ལས་
སོ། ། ཇི་ལྟར་ཟླ་བ་རིང་གནས་པ།། ཆུ་སྣོད་ཆུང་ངུའི་ནང་དུ་ནི། ། སྣང་སྟེ་
འཕོས་པ་མ་ཡིན་ལ། ། བྱ་བ་དང་ནི་ལས་ཀྱང་ཡོད། ། དེ་བཞིན་འདི་ནས་
འཆི་འཕོ་བ། ། འགའ་མེད་འགྲོ་བར་སྐྱེ་བའང་སྣང་། ། རྒྱུ་རྐྱེན་མ་ཚང་མེ་མི་
འབར། ། རྒྱུ་རྐྱེན་ཚང་ན་མེ་འབར་བཞིན། ། རྒྱུ་རྐྱེན་མི་ཚང་མེད་པ་
ལས། ། ཕུང་པོ་ཉིང་མཚམས་སྦྱོར་བ་ཡོད། ། ཕྱི་ཡི་ལས་དང་བྱ་བ་རྒྱུ། ། དེ་
ནི་བརྟགས་པའི་བདག་ཉིད་དོ། ། དེ་བཞིན་གཞན་དབང་ནང་གི་སྟེ། ། རྣམ་
ཤེས་ལྔ་པོ་འབྱུང་བའོ། ། བརྟག་བྱ་མིན་ཕྱིར་དོན་དམ་ནི། ། ཡོངས་སུ་གྲུབ་
པར་འདོད་པ་ཡིན། ། རྒྱུ་དང་རྐྱེན་དང་ལྷན་སྐྱེ་བ། །
རྒྱུ་དང་རྐྱེན་དང་ལྷན་སྐྱེ་བ། ། ནམ་ཡང་རྣམ་གཉིས་
ཤེས་པར་བྱ། ། བྱེད་པ་པོ་ལ་སོགས་པས་དབེན། ། གསོང་གསོག་སྟོང་སོགས་
སྙིང་པོ་མེད། ། དེ་ལྟར་ཤེས་རབ་ཀྱིས་མཐོང་གང་། ། ཅི་ཕྱིར་ཇི་ལྟར་གང་དུ་
ཅིས། ། སྙམ་པའི་རྟོག་སྨྲ་སོགས་སྤངས་པ། ། ཆུ་ཟླའི་གཟུགས་བརྙན་ཇི་
བཞིན་པ། ། དེ་བཞིན་འདི་ནས་འཆི་འཕོ་བ། ། འགའ་མེད་འགྲོ་བར་སྐྱེ་
བའང་སྨད། ། ཇི་ལྟར་བུད་ཤིང་དང་འབྲེལ་ན། ། མེ་ཡི་རྒྱུན་ནི་འཇུག་འགྱུར་
གྱི།། རྒྱུ་ནི་མ་ཚང་གྱུར་པ་ལས། ། མེ་ནི་རྗེས་སུ་འཇུག་པ་མིན། ། དེ་བཞིན་
ཀུན་ནས་ཉོན་མོངས་པའི། ། ས་བོན་ཡེ་ཤེས་མེས་བསྲེགས་ན། ། རྒྱུ་མེད་ཕྱིར་
ན་འབྲས་མེད་དེ། ། བྱ་བ་དང་ནི་ལས་ཀྱང་མེད། ། ཡོན་ཏན་མཐའ་ཡས་
བསམ་མི་ཁྱབ། ། ཞི་བ་ཆོས་ཀྱི་རང་བཞིན་སྐུ། ། ཐོག་མ་དབུས་དང་མཐའ་
བྲལ་བ། ། རྟོགས་ནས་སངས་རྒྱས་གོ་འཕང་འཐོབ། ། གང་གིས་དེ་ལྟར་དེ་
ཉིད་བཟོད། ། དེ་ནི་ལུང་བསྟན་ཐེ་ཚོམ་མེད། ། དེ་སྐད་བྱམས་བདག་བདག་
ཉིད་ཀྱིས། ། ཤཱ་རིའི་བུ་ལ་སྨྲས་པ་དང༌། ། སཱ་ལུ་ལྗང་པ་དཔེར་མཛད་པ། །
དེ་ནི་ཤཱ་རིའི་བུས་ཐོས་ནས། ། སྙིང་པོ་བླངས་ཏེ་ལྷ་ཚོགས་ཀྱིས། ། རྗེས་སུ་ཡི་
རང་མངོན་སྟོད་ནས། ། ལངས་ཏེ་སོང་ནས་དགའ་སེམས་ཀྱིས། ། དགེ་སློང་

རྣམས་ལ་བཤད་པ་ཡིན། ། འཕགས་པ་སཱ་ལུ་ལྗང་པའི་ཚིག་ལེའུར་བྱས་པ་
འཕགས་པ་ཀླུ་སྒྲུབ་ཀྱིས་མཛད་པ་རྫོགས་སོ། །
རྒྱ་གར་གྱི་མཁན་པོ་དྷརྨ་ཤྲཱི་བྷ་དྲ་དང་། ཞུས་ཆེན་གྱི་ལོ་ཙཱ་བ་ལེགས་
པའི་བློ་གྲོས་དང༌། ཛྙཱ་ན་ཀུ་མཱ་རས་བསྒྱུར། ། སླད་ཀྱིས་དཔལ་རྩེགས་རགྱི་
ཏས་བཅོས་ཏེ་གཏན་ལ་ཕབ་པའོ། ། །།

རྟེན་འབྲེལ་སྙིང་པོ།
རྒྱ་གར་སྐད་དུ། པྲ་ཏཱི་ཏྱ་ས་མུ ནཱ་ད་ཀྲྀ་ད་ཡ་ཀཱ་རི་ཀཱ། བོད་སྐད་དུ།
རྟེན་ཅིང་འབྲེལ་བར་འབྱུང་བའི་སྙིང་པོའི་ཚིག་ལེའུར་བྱས་པ། འཇམ་
དཔལ་གཞོན་ནུར་གྱུར་པ་ལ་ཕྱག་འཚལ་ལོ། ། ཡན་ལག་བྱེ་བྲག་བཅུ་གཉིས་
གང་། ། ཐུབ་པས་རྟེན་འབྱུང་གསུངས་དེ་དག ། ཉོན་མོངས་ལས་དང་སྡུག་
བསྔལ་དང༌། ། གསུམ་པོ་དག་ཏུ་ཟད་པར་འདུས། ། དང་པོ་བརྒྱད་དང་དགུ་
ཉོན་མོངས། །གཉིས་དང་བཅུ་པ་ལས་ཡིན་ཏེ། ། ལྷག་མ་བདུན་ཡང་སྡུག་
བསྔལ་ཡིན། ། བཅུ་གཉིས་ཆོས་ནི་གསུམ་དུ་འདུས། ། གསུམ་པོ་དག་ལས་
གཉིས་འབྱུང་སྟེ། ། གཉིས་ལས་བདུན་འབྱུང་བདུན་ལས་ཀྱང་། ། གསུམ་
འབྱུང་སྲིད་པའི་འཁོར་ལོ་སྟེ། ། འདི་ནི་ཡང་དང་ཡང་དུ་འཁོར། ། འགྲོ་ཀུན་
རྒྱུ་དང་འབྲས་བུ་སྟེ། ། འདི་ལས་སེམས་ཅན་གཞན་ཅིའང་མེད། ། སྟོང་པ་ཁོ་
ནའི་ཆོས་རྣམས་ལས། ། སྟོང་པའི་ཆོས་རྣམས་འབྱུང་བར་ཟད། ། ཁ་ཏོན་
མར་མེ་མེ་ལོང་བརྒྱ། ། མེ་ཤེལ་ས་བོན་སྒྱུར་དང༌ སྒྲས། ། ཕུང་པོ་ཉིད་
མཚམས་སྦྱོར་བ་ཡང་། ། མི་འཕོ་བར་ཡང་མཁས་རྟོགས་བྱ། ། ཤིན་ཏུ་ཕྲ་
བའི་དངོས་ལ་ཡང་། ། གང་གིས་ཆད་པར་རྣམ་བརྟགས་པ། ། རྣམ་པར་མི་
མཁས་དེ་ཡིས་ནི། ། འདི་ལས་བསལ་བྱ་གང་ཡང་མེད། ། རྐྱེན་ལས་བྱུང་བའི་
དོན་མ་མཐོང་། ། འདི་ལ་བསལ་བྱ་གང་ཡང་མེད། ། བཞག་པར་བྱ་བ་ཅི་
ཡང་མེད། ། ཡང་དག་ཉིད་ལ་ཡང་དག་བལྟ། ། ཡང་དག་མཐོང་ནས་རྣམ་
པར་གྲོལ། ། རྟེན་ཅིང་འབྲེལ་པར་འབྱུང་བའི་སྙིང་པོའི་ཚིག་ལེའུར་བྱས་པ་
སློབ་དཔོན་འཕགས་པ་ཀླུ་སྒྲུབ་ཀྱིས་མཛད་པ་རྫོགས་སོ། ། ། །

རྟེན་འབྲེལ་སྙིང་པོའི་རྣམ་བཤད།
རྒྱ་གར་སྐད་དུ། པྲཏཱི་ཏྱ་ས་མུཏྟཱ་ད་ཧྲི་ད་ཡ་བྱཱ་ཁཱ་ན། བོད་སྐད་དུ།
རྟེན་ཅིང་འབྲེལ་བར་འབྱུང༌ བའི་སྙིང༌ པོའི་རྣམ་པར་བཤད་པ། ། འཇམ་
དཔལ་གཞོན་ནུར་གྱུར་པ་ལ་ཕྱག་འཚལ་ལོ། ། འདི་ལ་དགེ་སྦྱོང་ཉན་འདོད་
པོས་མཉན་པ་དང་། གཟུང་བ་དང༌། ཁོང་དུ་ཆུད་པར་བྱ་བ་དང༌།
རྟོགས་པ་སེལ་ནུས་པ་དང་ལྡན་པའི་སློབ་མ་ཞིག་སློབ་དཔོན་གྱི་གམ་དུ་འོངས་
ནས་དེ་བཞིན་གཤེགས་པའི་བསྟན་པ་ལས་བརྩམས་ཏེ་འདི་སྐད་འདྲིའོ། །
བཅོམ་ལྡན་འདས་འདི་ལ། ཡན་ལག་བྱེ་བྲག་བཅུ་གཉིས་དང༌། ། ཐུབ་པས་
རྟེན་འབྱུང་གསུངས་དེ་དག ། གང་དུ་བསྡུ་བར་ལྟ་བ་ཐོས་པར་འཚལ་ལོ། །
དེ་ལ་ཆོས་དེ་དག་གི་དེ་ཁོ་ན་ཉིད་འདྲི་བར་རིག་ནས་སློབ་དཔོན་གྱིས་འདི་སྐད་
དུ། ། ཉོན་མོངས་ལས་དང་སྡུག་བསྔལ་དང་། ། གསུམ་པོ་དག་ཏུ་ཟད་པར་
འདུས། ། གསལ་ཞིང་ཟུར་ཕྱིན་པའི་ཚིག་འདི་སྨྲས་སོ། ། དེ་ལ་བཅུ་དང་
གཉིས་ནི་བཅུ་གཉིས་སོ། ། ཡན་ལག་རྣམས་ཉིད་བྱེ་བྲག་ཡིན་པས་ཡན་ལག་བྱེ་
བྲག་སྟེ། ། ཤིང་རྟའི་ཡན་ལག་བཞིན་དུ་འགྱུར་བར་བསྟན་ཏོ། ། སྐུ་དང་
གསུང་དང་ཐུགས་ཐུབ་པས་ཐུབ་པའོ། ། ཐུབ་པ་དེས་གསུངས་ཞེས་བྱ་བ་ནི་
བསྟན་པ་དང་བཤད་ཅེས་བྱ་བའི་རྣམ་གྲངས་སུ་གཏོགས་པའོ། ། དེ་ཡང་རང་
བཞིན་དང༌། ངེས་པ་དང༌། སྐྱེས་བུ་གཞན་ལ་རག་ལས་པ་དང་། ། ། དབང་
ཕྱུག་དང་། ། དུས་དང་། ངོ་བོ་ཉིད་དང་། ། འདོད་རྒྱལ་དང་གནས་ཀྱིས་
བསྐལ་བ་དང་། ། གྱི་ན་ལོག་པའི་རྒྱུ་ལས་བྱུང་བ་ནི་མ་ཡིན་གྱི། ། འདི་ནི་རྟེན་
ཅིང་འབྲེལ་བར་འབྱུང་བའོ། ། ཡན་ལག་བཅུ་གཉིས་པ་དེ་དག་ནི་ཉོན་མོངས་

པ་དང༌། ལས་དང༌། སྡུག་བསྔལ་རྣམས་གཅིག་ལ་གཅིག་བརྟེན་པ་མདུང་
ཁྱིམ་གྱི་ཚུལ་དུ་གསུམ་པོ་དག་ཏུ་ཟད་པར་འགྱུར་རོ། ། ཟད་པར་ཞེས་བྱ་བ་ནི་
མ་ལུས་པར་ཞེས་བྱ་བའི་ཐ་ཚིག་གོ ། དྲིས་པ་ཉོན་མོངས་པ་རྣམས་ནི་
གང༌། ། ལས་ནི་གང་། ། སྡུག་བསྔལ་ནི་གང་། ། རྟེན་པའི་བྱེ་བྲག་འདི་དག་
གང་དུ་བསྡུ་བར་འགྱུར། ། སྨྲས་པ། དང༌ པོ་བརྒྱད་དང་དགུ་ཉོན་
མོངས། ། བྱེ་བྲག་བཅུ་གཉིས་ཀྱི་དང་པོ་ནི་མ་རིག་པ། བརྒྱད་པ་ནི་སྲེད་པ།
དགུ་པ་ནི་ལེན་པ་སྟེ། གསུམ་པ་ནི་ཉོན་མོངས་པ་རྣམས་སུ་ཤེས་པར་
བྱའོ། ། ལས་དེ་གང་ཞེ་ན། གཉིས་དང་བཅུ་པ་ལས་ཡིན་ཏེ། གཉིས་པ་ནི་
འདུ་བྱེད། བཅུ་པ་ནི་སྲེད་པ་སྟེ། ཆོས་གཉིས་ནི་ལས་སུ་འདུས་པར་ཤེས་
པར་བྱའོ། ། ལྷག་མ་བདུན་ཡང་སྡུག་བསྔལ་ཡིན། ། ཉོན་མོངས་པ་དང༌།
ལས་སུ་བསྡུས་པའི་བྱེ་བྲག་དེ་དག་གི་ལྷག་མ་བྱེ་བྲག་བདུན་པོ་གང་ཡིན་པ་
དེ་དག་ནི་སྡུག་བསྔལ་དུ་ཤེས་པར་བྱའོ། ། འདི་ལྟ་སྟེ། རྣམ་པར་ཤེས་པ་
དང༌། མིང་དང་གཟུགས་དང་། སྐྱེ་མཆེད་དྲུག་དང༌། རེག་པ་དང་།
ཚོར་བ་དང༌། སྐྱེ་བ་དང༌། ། རྒ་ཤི་རྣམས་སོ། ། ཡང་ཞེས་བྱ་བའི་སྒྲ་ནི་བསྡུ་
བ་སྟེ། སྡུག་པ་དང་བྲལ་བ་དང༌། མི་སྡུག་པ་དང་ཕྲད་པ་དང་། འདོད་
པས་ཕོངས་པའི་སྡུག་བསྔལ་རྣམས་བསྡུ་སྟེ། བཅུ་གཉིས་ཆོས་ནི་གསུམ་དུ་
འདུས། དེའི་ཕྱིར་ཆོས་བཅུ་གཉིས་པོ་འདི་དག་ནི་ལས་དང་ཉོན་མོངས་པ་
དང་སྡུག་བསྔལ་རྣམས་སུ་ཤེས་པར་བྱའོ། ། ནི་ཞེས་བྱ་བའི་སྒྲས་ནི་ལྷག་པའི་
ཚིགས་བཅད་པའི་དོན་ཏོ། ། མདོ་ལས་བསྟན་པའི་ཆོས་ནི་འདི་དག་ཏུ་ཟད་ཀྱི།
འདི་ལས་གཞན་ཅི་ཡང་མེད་དོ་ཞེས་བཅད་པའོ། ། དྲིས་པ་དེ་དག་འཚལ་ན་
ཉོན་མོངས་པ་དང་ལས་དང་སྡུག་བསྔལ་དག་གང་ལས་གང་འབྱུང་བ་དེ་དག་
བསྟན་དུ་གསོལ། ། སྨྲས་པ། གསུམ་པོ་དག་ལས་གཉིས་འབྱུང་སྟེ། ། ཉོན་
མོངས་པ་ཞེས་བྱ་བ་གསུམ་པོ་དག་ལས། ལས་ཞེས་བྱ་བ་གཉིས་འབྱུང་

ངོ༌། ། གཉིས་ལས་བདུན་འབྱུང་། སྡུག་བསྔལ་ཞེས་བྱ་བ་གོང་དུ་བསྟན་པ་
རྣམས་སོ། ། བདུན་ལས་ཀྱང་གསུམ་འབྱུང་། ཉོན་མོངས་པ་ཞེས་བྱ་བ་
རྣམས་སོ། ། ཡང་ཉོན་མོངས་པ་གསུམ་པོ་དེ་དག་ལས་གཉིས་འབྱུང༌ སྟེ།
སྲིད་པའི་འཁོར་ལོ་དེ་ཉིད་ནི་ཡང་དང་ཡང་དུ་འཁོར། སྲིད་པ་ནི་གསུམ་སྟེ།
འདོད་པ་དང། གཟུགས་དང་། གཟུགས་མེད་པ་དག་ཏུ་མི་སྡོད་པར་
འཁོར་བའི་འཁོར་ལོར་གྱུར་པ་སོ་སོའི་སྐྱེ་བོའི་འཇིག་རྟེན་འདི་དག་ཉིད་ཀུན་ཏུ་
འཕྱན་ཏོ། ། ནི་ཞེས་བྱ་བའི་སྒྲས་ནི་ངེས་པ་མེད་པར་བསྟན་པའི་དོན་ཏོ། །
ཇི་ལྟར་འཁོར་ལོ་རིན་པོ་ཆེ་འཁོར་བ་དེ་ལྟར་སྲིད་པ་གསུམ་དུ་འབྱུང་བ་མ་ཡིན་
གྱི། ངེས་པ་མེད་པར་བསྟན་ཏོ། ། དྲིས་པ། འོ་ན་ལུས་ཐམས་ཅད་ཀྱི་
དབང་ཕྱུག་སེམས་ཅན་ཞེས་བགྱི་བ་དེ་དག་ལས་དེ་བྱེད་པ་ཇི་ལྟ་བུ། སྨྲས་པ།
འགྲོ་ཀུན་རྒྱུ་དང་བརྩོན་འགྲུས་ཏེ། བརྟག་པ་མ་གཏོགས་པར་འདི་ལ་སེམས་
ཅན་གཞན་ཅིའང་མེད། འདི་ནི་ཡང་དག་པར་བརྟགས་པ་སྟེ། བརྟགས་པ་
ཙམ་ནི་མ་ཡིན་ནོ། ། བརྟགས་པ་ཙམ་གྱི་ཡུལ་དུ་འདོད་པ་ནི་རྗེས་སུ་ཡོང་བར་
མི་རུང་ངོ་། ། དྲིས་པ། གལ་ཏེ་དེ་ལྟ་ན་འོ་ན་འཇིག་རྟེན་འདི་ནས་ཕ་རོལ་ཏུ་
སུ་མཆི། སྨྲས་པ། འཇིག་རྟེན་འདི་ནས་ཕ་རོལ་ཏུ་རྡུལ་ཕྲ་མོ་ཙམ་ཡང་མི་
འཕོ་སྟེ། འོན་ཀྱང༌། ། སྟོང་པ་ཁོ་ནའི་ཆོས་རྣམས་ལས། ། སྟོང་པའི་ཆོས་
རྣམས་འབྱུང་བར་ཟད། ། བདག་དང་བདག་གི་མེད་པའི་ཆོས་ཉོན་མོངས་པ་
དང༌། ལས་ཞེས་བྱ་བརྒྱུར་གྱུར་པ་ལྔ་པོ་སྟོང་པ་རྣམས་ལས་བདག་དང་བདག་
གི་མེད་པའི་སྡུག་བསྔལ་བརྗོད་པ་འབྲས་བུར་བརྟག་པའི་ཆོས་སྟོང་པ་བདུན་པོ་
འབྱུང་བར་འགྱུར་ཞེས་བྱ་བའི་ཐ་ཚིག་གོ ། དེ་ནི་འདི་སྐད་དུ། 1བདག་དང་
བདག་མེད་པ་དེ་དག་ཕན་ཚུན་དུ་ཡང་དང༌ ཡང་བདག་གི་བ་མ་ཡིན་ཏེ།
འོན་ཀྱང་རང༌ བཞིན་གྱིས་བདག་མེད་པའི་ཆོས་རྣམས་ལས་རང་བཞིན་གྱི་
བདག་མེད་པའི་ཆོས་རྣམས་འབྱུང་བ་དེ་ལྟར་ཁོང་དུ་ཆུད་པར་བྱའོ་ཞེས་བསྟན་

པ་ཡིན་ནོ། ། འདིར་རང་བཞིན་གྱིས་བདག་མེད་པའི་ཆོས་དེ་ཁོ་ན་དག་ལས་
རང་བཞིན་གྱིས་བདག་མེད་པའི་ཆོས་འབྱུང་བ་དེ་ལ་དཔེ་ཅི་མཆིས། ། འདིར་
སྨྲས་པ། ། ཁ་ཏེན་མར་མེ་མེ་ལོང་རྒྱ། ། མེ་ཤེལ་ས་བོན་སྐྱུར་དང་སྒྲ། ། དཔེ་
འདི་རྣམས་བརྟགས་པས་ཀྱང་རང་བཞིན་གྱིས་བདག་མེད་པ་དང་། འཇིག་
རྟེན་ན་ཕ་རོལ་འགྲུབ་པར་ཤེས་པར་བྱའོ། ། དཔེར་ན་བླ་མའི་ཁ་ནས་བརྗོད་
པ་རྣམས་སློབ་མར་འཕོ་ན་ནི་བླ་མས་བརྗོད་པ་དེ་མེད་པར་ཡང་འགྱུར་བས་མི་
འཕོའོ། ། སློབ་མས་སྨྲས་པ་ཡང་གཞན་ལས་མ་ཡིན་ཏེ། །རྒྱུ་མེད་པར་འགྱུར་
བའི་ཕྱིར་རོ། ། ཇི་ལྟར་བླ་མའི་ཁ་ནས་བརྗོད་པ་ལྟར་འཆི་ཀའི་སེམས་ཀྱང་དེ་
བཞིན་ཏེ། ། རྟག་པའི་སྐྱོན་དུ་འགྱུར་བས། །འཇིག་རྟེན་ཕ་རོལ་ཏུ་མི་
འགྲོའོ། ། འཇིག་རྟེན་ཕ་རོལ་ཡང་གཉན་ལས་མི་འབྱུང་སྟེ། །རྒྱུ་མེད་པའི་
སྐྱོན་དུ་འགྱུར་བའི་ཕྱིར་རོ། ། ཇི་ལྟར་བླ་མས་བརྗོད་པའི་རྒྱུ་ལས་སློབ་མ་དེ་
ཉིད་དང་གཞན་ནོ་ཞེས་བརྗོད་པར་མི་ནུས་པ་ལྟར་འཆི་ཀའི་སེམས་ལ་བརྟེན་
ནས་སྐྱེ་བའི་ཆར་རྟོགས་པའི་སེམས་ཀྱང་དེ་བཞིན་ཏེ། ། བདག་ཉིད་དང་དེ་
ལས་གཞན་ནོ་ཞེས་བརྗོད་པར་མི་ནུས་སོ། ། དེ་བཞིན་དུ། ཇི་ལྟར་མར་མེ་
ལས་མར་མེ་དང༌། ། བཞིན་ལས་མེ་ལོང་གི་གཟུགས་བརྙན་འབྱུང་བ་དང༌།
རྒྱུ་ལས་རྒྱུའི་འབུར་དང་། མེ་ཤེལ་ལས་མེ་དང་། ས་བོན་ལས་མྱུ་གུ་དང་།
ཤིང་ཏོག་སྐྱུར་མོའི་ཆུ་ལས་འགྲམ་ཆུ་ལྡང་བ་དང་། སྒྲ་ལས་བྲག་ཆ་འབྱུང་
བར་འགྱུར་ཞིང༌། དེ་དག་ཀྱང་དེ་ཉིད་དང་དེ་ལས་གཞན་ནོ་ཞེས་ཤེས་པར་
སླ་བ་མ་ཡིན་པ་དེ་བཞིན་དུ། ཕུང་པོ་ཉིད་མཚམས་སྦྱོར་བ་ཡོང་། ། མི་འཕོ་
པར་ཡང་མཁས་རྟོགས་བྱ། ། དེ་ལ་ཕུང་པོ་ལྔ་ནི་གཟུགས་དང༌། །ཚོར་བ་
དང༌། འདུ་ཤེས་དང་། 1འདུ་བྱེད་དང་། རྣམ་པར་ཤེས་པའི་ཕུང་
པོའོ། ། དེ་དག་གི་ཉིང་མཚམས་སྦྱོར་བ་ནི་འགགས་ནས། རྒྱུ་དེ་ལས་འབྲས་
བུ་གཞན་དག་འབྱུང་བ་སྟེ། འཇིག་རྟེན་འདི་ནས་འཇིག་རྟེན་ཕ་རོལ་ཏུ་

དངོས་པོ་རྡུལ་ཕྲ་མོ་ཙམ་ཡང་མི་འགྲོའོ། ། དེ་ལྟར་ན་འཁོར་བའི་འཁོར་ལོ་ནི་
ནོར་བའི་རྣམ་པར་རྟོག་པའི་བག་ཆགས་ཀྱིས་བསྐྱེད་པ་ཡིན་ནོ། ། ཐ་མའི་ཡང་
ཞེས་བྱ་བ་ནི་ལྡོག་པ་སྟེ། དེ་ལས་ཟློག་པར་ཤེས་པར་བྱའོ། ། དངོས་པོ་
རྣམས་ལ་མོ་རྟགས་པ་དང་། སྡུག་བསྔལ་དང༌། སྟོང་པ་དང༌། བདག་
མེད་པར་བརྟག་ན་དངོས་པོ་རྣམས་ལ་རྨོངས་པར་མི་འགྱུར་རོ། ། རྨོངས་པ་
མེད་ན་མི་ཆགས་སོ། ། མ་ཆགས་ན་ཞེ་སྡང་པར་མི་འགྱུར་རོ། ། ཞེ་སྡང་པ་
མེད་ན་ལས་མི་བྱེད་དོ། ། ལས་མེད་ན་དངོས་པོ་མི་ལེན་ནོ། ། ལེན་པ་མེད་ན་
སྲིད་པ་མངོན་པར་འདུ་མི་བྱེད་དོ། ། སྲིད་པ་མེད་ན་མི་སྐྱེའོ། ། མ་སྐྱེས་ན་
ལུས་དང་སེམས་ལ་སྡུག་བསྔལ་མི་འབྱུང་ངོ༌། ། དེ་ལྟར་འདིར་རྒྱུ་ལྔ་པོ་དེ་མ་
བསགས་པས་འབྲས་བུ་གཞན་དུ་མི་འབྱུང་སྟེ། ། འདི་ནི་ཐར་པ་ཞེས་བྱའོ། །
དེ་ལྟར་ན་རྟག་ཆད་ལ་སོགས་པ་ལྟ་བ་ངན་པ་རྣམས་བསལ་བ་ཡིན་ནོ། ། འདི་
ལ་ཚིགས་སུ་བཅད་པ་གཉིས་ཡོད་དེ། ཤིན་ཏུ་ཕྲ་བའི་དངོས་ལ་ཡང་། །
གང་གིས་ཆད་པར་རྣམ་བརྟག་པ། ། རྣམ་པར་ནམ་མཁས་དེ་ཡིས་ནི། ། རྐྱེན་
ལས་འབྱུང་བའི་དོན་མ་མཐོང་། ། འདི་ལ་བསལ་བྱ་གང་ཡང་མེད། །གཞག་
པར་བྱ་བ་ཅི་ཡང་མེད། ། ཡང་དག་ཉིད་ལ་ཡང་དག་ལྟ། ། ཡང་དག་མཐོང་
ནས་རྣམ་པར་གྲོལ། ། རྟེན་ཅིང་འབྲེལ་པར་འབྱུང་བའི་སྙིང་པོའི་རྣམ་པར་
བཤད་པ། སློབ་དཔོན་འཕགས་པ་ཀླུ་སྒྲུབ་ཀྱིས་མཛད་པ་རྫོགས་སོ། ། །།

རྨི་ལམ་གྱི་གཏམ།
རྒྱ་གར་སྐད་དུ། སཱསྣ་ཙིནྟ་མ་ཎི་པ་རི་ཀཱ་ཐཱ། བོད་སྐད་དུ། རྨི་ལམ་
ཡིད་བཞིན་ནོར་བུའི་གཏམ། ། དཀོན་མཆོག་གསུམ་ལ་ཕྱག་འཚལ་ལོ། །
གང་ཞིག་རྟོགས་པའི་ཕྱིར་ན་རྨི་ལམ་ལྟར། ། བྱང་ཆུབ་སེམས་པ་རྣམས་ལས་
རིག་རྙེད་དེ། ། ཕན་ཕྱིར་སེམས་ཅན་དགའ་བ་འགའ་ཞིག་ནི། ། སྐྱེ་དགུ་
རྣམས་ལ་འདོན་པར་བྱེད་པ་ཡིན། ། བདག་དང་སེམས་ཅན་ཐམས་ཅད་བདེ་
སྡུག་མཚུངས། ། བདེ་སྡུག་མཚུངས་པ་ཅན་ནི་གཉེན་ཡིན་ནོ། ། བདག་གིས་
དེ་དག་རབ་ཏུ་སྤངས་ནས་ཀྱང་། ། མྱ་ངན་འདས་པར་འཇུག་པར་མི་རིགས་
སོ། ། སྐྱེ་བོ་འདི་དག་དང་ནི་ལྷན་ཅིག་ཏུ། ། ངན་སོང་དག་ཏུ་སྡུག་བསྔལ་
དྲག་པོ་དང་། ། བདེ་འགྲོ་དག་ཏུའང་བདེ་བ་མང་པོ་མྱོང་། ། གཅིག་ཏུ་
གནས་པས་བདག་ལ་འདི་དག་དགའ། །གང་གི་མངལ་དུ་ལན་ཅིག་མིན་པར་
བདག ། མ་གནས་པའང་བདག་ལ་གང་མ་གནས། །། སེམས་ཅན་དེ་ནི་འདི་
ན་གང་ཡང་མེད། ། དེའི་ཕྱིར་ཐམས་ཅད་གཉེན་དུ་གྱུར་པ་ཡིན། ། གཞན་
ཡང་བཅོམ་ལྡན་འདས་ལ་བདག་དགའ་སྟེ། ། གང་ཕྱིར་འདི་དག་ཆེད་དུ་
བཅོམ་ལྡན་འདས། ། ཤིན་ཏུ་ཡུན་རིང་པོར་ནི་སྐྱོ་གྱུར་པ། ། དེས་ཀྱང་བདག་
ནི་སེམས་ཅན་རྣམས་ལ་དགའ། ། འདི་ལྟར་ཕན་དང་གནོད་པ་བྱས་པ་།
ལས། ། བདེ་བ་དང་སྡུག་བསྔལ་ཚད་མེད་པ། ། གཉིས་ཀའི་རྒྱུ་རུ་འགྱུར་བ་
དེ་ཕྱིར་ཡང་། ། སེམས་ཅན་རྣམས་ནི་བདག་གི་བླ་མ་ཡིན། ། འདི་ཉིད་ལས་
ནི་གསོད་དང་འཆིང་བ་དང་། བརྡེག་དང་བསྡིགས་སོགས་སྡུག་བསྔལ་མྱོང་
བ་གང་། ། དེ་ནི་སེམས་ཅན་འཚེ་བའི་འབྲས་བུ་ཞེས། ། བདེ་བར་གཤེགས་

པ་རྣམས་ཀྱིས་བཀའ་སྩལ་ཏོ། ། གཟུགས་དང་ནད་མེད་དག་གི་གནོད་པ་
དང༌། ། ཕོངས་དང་རིགས་ངན་ཚེ་ནི་ཐུང་བ་དང་། ། ཆུང་མ་ཤི་དང་ལོང་
བར་གྱུར་པ་ཉིད། ། སེམས་ཅན་གནོད་པ་བྱས་པའི་འབྲས་བུ་ཡིན། ། མནར་
མེད་པ་ཡི་བར་གྱི་ངན་སོང་གི ། གནས་སུ་སྡུག་བསྔལ་སྣ་ཚོགས་མྱོང་བ་
གང༌། ། དེ་དག་ཐམས་ཅད་རང་ཉིད་ངེས་པ་ཡིས། ། སེམས་ཅན་རྣམས་ལ་
གནོད་པ་བྱས་པས་ཡིན། ། གང་ཞིག་འདི་ཉིད་ལ་ནི་མཆོད་བྱས་མཆོད། །
གྲགས་དང་ཡིད་འོང་ནོར་རྣམས་ཐོབ་པ་དག ། ཡིད་འོང་ཡིད་དུ་མི་འོང་
སེམས་ཅན་ལ། ། མངོན་པར་མི་འཚེ་བ་ཡི་སྒོ་ནས་སོ། ། ནད་མེད་པ་དང་
རིགས་ནི་ཕུན་སུམ་ཚོགས། ། ། གཟུགས་མཛེས་པ་དང་ཚེ་རིང༌ དབང་ཕྱུག་
དང་། ། ནོར་ལ་སོགས་དང་ཆུང་མ་སྦས་པ་ནི། ། སེམས་ཅན་ཕན་པ་བྱེད་
པའི་འབྲས་བུ་ཡིན། ། སེམས་ཅན་རྣམས་ལ་དགའ་བ་བྱེད་པ་ཡིས། ། རྒྱལ་
སྲིད་རྒྱལ་སྲིད་ཆེ་དང་ཡང་དག་གི ། རྒྱལ་སྲིད་འཁོར་ལོས་སྒྱུར་བ་མཆོག་ཉིད།
དང༌། ། དབང་པོའི་གནས་ནི་ཐོབ་པར་འགྱུར་བ་ཡིན། ། སྐྱེས་བུ་སེམས་ཅན་
ཕན་པ་བྱེད་པ་ཡིས། ། སངས་རྒྱས་གོ་འཕངས་ཡང་ནི་ཐོབ་འགྱུར་ན། ། ཐོབ་
པ་འདི་ལ་ངོ་མཚར་ཅི་བྱ་ཡོད། ། གལ་ཏེ་སེམས་ཅན་དེ་དག་མེད་གྱུར་ན། །
འདི་ནི་གང་གི་ཆེད་དུ་སྦྱིན་པ་སྟོང་། ། གལ་ཏེ་ལུས་ཅན་རྣམས་ནི་མེད་འགྱུར་
ན། ། གང་ལས་འདུལ་བའི་ཚུལ་ཁྲིམས་ཐོབ་པར་འགྱུར། ། ཉེས་པ་བྱེད་པ་
ཡང་ནི་གང་ཞིག་ཡིན། ། གང་གི་ཆེད་དུ་དཔའ་བོ་བཟོད་པ་བསྒོམ། ། གང་
ཞིག་མངོན་པར་འདོད་པ་ཐོབ་བྱའི་ཕྱིར། ། སུ་ཡི་ཆེད་དུ་བརྩོན་འགྲུས་དེ་དེ་
བྱེད། ། གལ་ཏེ་ལུས་ཅན་རྣམས་ནི་མེད་གྱུར་ན། ། ཇི་ལྟར་བྱམས་དང་སྙིང་
རྗེ་དགའ་བ་དང༌། ། བཏང་སྙོམས་དག་ལ་ཡང་དག་བརྟེན་ནས་ནི། ། བསམ་
གཏན་སྙོམས་འཇུག་བདེ་བ་ཐོབ་པར་འགྱུར། ། ཐར་པ་བདེ་བ་དངོས་དང་
དངོས་མེད་ཤེས། ། ཁམས་དང་བསམ་པ་བག་ལ་ཉལ་དུ་བརྗོད། ། ཀུན་ནས་

ཉོན་མོངས་རྣམ་པར་བྱང་བ་དག ། གལ་ཏེ་དེ་དག་མེད་ན་ཇི་ལྟར་ཤེས། །།
བྱང་ཆུབ་ཕྱོགས་དང་མཐུན་པའི་ཆོས་རྣམས་ཀྱི། ། རྒྱུ་ནི་འདི་ལྟར་སེམས་ཅན་
རྣམས་ཡིན་པས། ། དེ་ཕྱིར་རྫོགས་པའི་བྱང་ཆུབ་འདོད་པ་ཡིན། ། སེམས་
ཅན་རྣམས་ནི་བླ་མ་བཞིན་དུ་བལྟ། ། དེ་ལྟར་འབྱུང་པོ་རྣམས་ནི་བདེ་ཆེན་
གྱི། ། སྒོ་རུ་སེམས་བཞིན་པར་ནི་བྱེད་པ་ལ། ། འགྲོ་བ་ན་ནི་དཀའ་བའི་རྣམ་
མི་བཟོད་གང་ཡིན་དེ་ལ་ཅུང་ཟད་མེད། ། གང་གི་སེམས་ལ་སེམས་
ཅན་རྣམས། ། བདག་ཉིད་ཡིན་པ་དེ་ལྟར་གནས། ། དེ་ལ་ཕྱི་རོལ་དངོས་
ཚོགས་དང༌། ། ཆུང་མ་དག་ཀྱང་མངོན་ཞེན་མེད། ། བདག་ཉིད་དང་ནི་ཕ་
མ་དང་། ། བུ་དང་ཆུང་མ་དག་ལ་ཡང་། ། གནོད་པ་དེ་འདྲ་ཁས་བླང་གི །
སེམས་ཅན་རྣམས་ལ་གནོད་མི་བྱ། ། ཉེས་པ་དྲག་པོ་བྱེད་པ་ཡི། ། སེམས་
ཅན་ལ་བཟོད་ཕན་སེམས་ལྡན། ། སེམས་ཅན་རྣམས་ལ་གུས་བརྟན་པ། །
ཉེས་པ་ཆུང་ངུའང་མི་བྱེད་དོ། ། འདི་དག་ཉིད་ལ་ཕན་འདོད་པའི། ། བརྩོན་
འགྲུས་གོ་ཆ་གྱོན་པ་ནི། ། འབྲས་བུ་ཆེ་ལ་བསྐལ་སྟོང་དུ། ། དམྱལ་བའི་མེར་
ཡང་གནས་པར་སྤྲོ། ། བདག་གི་སྐྱེ་དང་འཇིག་དང་རྟོགས་པ་ལ། ། ཇི་ལྟ་བ་
དང་ཇི་སྙེད་གནོད་པ་ཡི། ། སེམས་ཅན་དེ་དག་བསམ་གཏན་དབང་གིས་
ནི། ། བླ་མ་དང་ནི་བླ་མ་རབ་ཏུ་བསྒོམ། ། དེ་ལྟར་ཆོས་ལྔ་པོ་དག་ཡོད་ན་
ནི། ། ལེགས་སྐྱེས་རྩ་ཅན་བྱང་ཆུབ་སེམས་དཔའ་ནི། ། འཕགས་པའི་ཤེས་
རབ་ཕ་རོལ་ཕྱིན་པ་ཡིས། ། ངེས་པར་གང་ཡིན་པར་(ནི་)བརྗོད་པར་བྱ། །
གང་ཞིག་བསྟེན་པས་ཆེན་པོ་ཉིད་འཐོབ་ཅིང༌། ། གནོད་པས་དཀའ་བའི་ལོག་
པར་ལྟུང་བ་འཐོབ། ། སྲོག་ཀྱང་ཡོངས་སུ་བཏང་བ་བྱས་ནས་ཀྱང་། ། དེ་
དག་དགའ་བར་བྱ་བ་ཉིད་དུ་རིང་། ། མང་པོ་གང་དག་བསྟེན་པས་འགྲུབ་པ་
ནི། ། ཐོབ་པ་དེ་ལྟར་སེམས་ཅན་དེ་ལྟར་ཡིན། ། སེམས་ཅན་དེ་ལྟར་ལས་ནི་
ཞིང་གཞན་པའི། ། གྲུབ་པའི་ཞིང་ནི་འགྲོ་བ་ན་ཡོད་མིན། ། འདི་དག་ཡིད་
པ་ནི།

བཞིན་ནོར་བུ་སྟེ། ། བུམ་པ་བཟང་ཡིན་འདོད་འཇོའི་བ།དེ་ཕྱིར་ལྷ་དང་བླ་
མ་བཞིན། ། དེ་དག་བསྟེན་པར་བྱ་བ་ཡིན། ། ལུང་དང་རིགས་པས་ཡོངས་སུ་
བལྟས་ནས་ནི། ། སེམས་ཅན་ཀུན་ནི་བདག་གི་སྙམ་རློམ་པའི། ། དམ་པའི་
ལག་ཏུ་དགེ་ལེགས་ཐམས་ཅད་ནི། ། ཡུན་མི་རིང་བར་འབྱུང་བར་འགྱུར་བ་
ཡིན། ། འདི་ནི་ཐུབ་པ་ཆེན་པོའི་སྤྱོད་པ་སྟེ། ། དབང་བཅས་འདི་ལ་དཔྱད་
པར་མི་བྱའོ། ། ཇི་སྲིད་འདི་ནི་མངོན་དུ་མ་བྱས་པ། ། དེ་སྲིད་གྲུབ་པ་སྲིད་པ་
མ་ཡིན་ནོ། ། རེ་ཞིག་བརྟག་པར་བྱ་ཕྱིར་ཇི་སྐད་དུ། ། བཤད་པ་འདི་ལ་
འབད་པ་གྱིས་ཤིག་དང་། ། ཆེན་པོ་ཉིད་ཀྱི་རྒྱུ་མཚན་དུ་གྱུར་པ། ། ཡོན་ཏན་
རང་ཉིད་ཀྱིས་ནི་ཐོབ་པར་འགྱུར། ། འདི་ནི་ཆེན་པོ་ཉིད་ཀྱི་ལམ། ། རིགས་
འདི་སེམས་ཅན་ཆེན་པོས་བསྟེན། ། སེམས་ཅན་ཀུན་ལ་བདེ་སྟེར་བའི། །
འཕགས་འདི་ཡིད་བཞིན་ནོར་བུ་ཡིན། ། རྨི་ལམ་ཡིད་བཞིན་ནོར་བུའི་
གཏམ། ། སློབ་དཔོན་འཕགས་པ་ཀླུ་གྲུབ་ཀྱིས་མཛད་པ་རྫོགས་སོ།
ཁ་ཆེའི་པཎྜི་ཏ་ཤྲཱི་ར་ཐ་དང་། ལོ་ཙཱ་བ་དགེ་སློང་གྲགས་འབྱོར་ཤེས་
རབ་ཀྱིས་སྒྱུར། ། ། །

བྱང་སེམས་ཀྱི་རྣམ་བཤད།
རྒྱ་གར་སྐད་དུ། བོ་དྷི་ཙིཏྟ་བི་བཱ་ར་ཎི། བོད་སྐད་དུ། བྱང་ཆུབ་ཀྱི་
སེམས་ཀྱི་རྣམ་པར་བཤད་པ། འཇམ་དཔལ་གཞོན་ནུར་གྱུར་པ་ལ་ཕྱག་
འཚལ་ལོ། ། ཀུན་ཏུ་ཡོད་པ་དང༌ བྲལ་ཞིང་། ། ཕུང་པོ་སྐྱེ་མཆེད་ཁམས་
རྣམས་དང༌། ། གཟུང་དང་འཛིན་པ་རྣམ་སྤངས་པ། ། ཆོས་བདག་མེད་པར་
མཉམ་ཉིད་པས། ། རང་སེམས་གདོད་ནས་མ་སྐྱེས་པ། ། སྟོང་པ་ཉིད་ཀྱི་རང་
བཞིན་ནོ། ། ཞེས་བྱ་བའི་བྱང་ཆུབ་ཀྱི་སེམས་ཆེན་པོ་ཇི་ལྟར་སངས་རྒྱས་བཅོམ་
ལྡན་འདས་དང་བྱང་ཆུབ་སེམས་དཔའ་ཆེན་པོ་རྣམས་ཀྱིས་བསྐྱེད་པ་དེ་བཞིན་
དུ། བདག་གིས་ཀྱང་སེམས་ཅན་མ་རྒལ་བ་རྣམས་བསྒྲལ་བ་དང་། ། མ་གྲོལ་
བ་རྣམས་དགྲོལ་བ་དང་། ། དབུགས་མ་ཕྱུང་བ་རྣམས་དབུགས་དབྱུང་བ་
དང༌། ། ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་བཟླ་
བར་བྱ་བའི་ཕྱིར་དུས་འདི་ནས་གཟུང་སྟེ་བྱང་ཆུབ་ཀྱི་སྙིང་པོ་ལ་མཆིས་ཀྱི་བར་
དུ་བྱང་ཆུབ་ཆེན་པོར་སེམས་བསྐྱེད་པར་བགྱིའོ། ། དེ་ལྟར་བྱང་ཆུབ་ཀྱི་སེམས་
སྨོན་ལམ་གྱི་རང་བཞིན་ཀུན་རྫོབ་ཀྱི་རྣམ་པ་བསྐྱེད་ནས། བྱང་ཆུབ་སེམས་
དཔའ་གསང་སྔགས་ཀྱི་སྒོའི་སྤྱད་པ་སྤྱོད་པར་འདོད་པ་རྣམས་ཀྱིས་བསྐྱེད་པར་
བྱ་བ་ཡིན་ཏེ། ། དེའི་ཕྱིར་དེའི་རང་བཞིན་བཤད་པར་བྱའོ། ། བྱང་ཆུབ་
སེམས་ཀྱི་བདག་ཉིད་སྐུ། ། དཔལ་ལྡན་རྡོ་རྗེ་འཆང་བཏུད་ནས། ། འཁོར་བ་
འཇིག་པར་བྱེད་པ་ཡིས། ། བྱང་ཆུབ་སེམས་བསྒོམ་བདག་གིས་བཤད། །
བྱང་ཆུབ་སེམས་ཀྱི་མཚན་ཉིད་ནི། ། བདག་དང་ཕུང་སོགས་རྣམ་རིག་གི །
རྟོག་པ་རྣམས་ཀྱིས་མ་བསྒྲིབས་ཤིང༌། ། རྟག་ཏུ་སྟོང་པར་སངས་རྒྱས་

བཞེད། ། ཐུགས་རྗེ་མངའ་བའི་སངས་རྒྱས་ཀྱིས། ། རྟག་ཏུ་བསྒོམས་པའི་
བྱང་ཆུབ་སེམས། ། སྙིང་རྗེས་བརླན་པའི་སེམས་ཀྱིས་ནི། ། རབ་ཏུ་འབད་
པས་བསྒོམ་པར་བྱ། ། མུ་སྟེགས་ཅན་གྱིས་གང་བརྟག་པའི། ། བདག་དང་
རིག་པས་དཔྱད་ན་འདིར། ། ཕུང་པོ་ལས་ནི་གཞན་ཀུན་ཏུ། ། འགའ་ཡང་
རྙེད་པ་ན་ཡིན་ནོ། ། ཕུང་པོ་ཡིན་ན་དེ་མི་རྟག ། དེ་ཡང་བདག་གི་ཚུལ་མ་
ཡིན། ། མི་རྟག་པ་དང༌ རྟག་པ་དག ། རྟེན་དང་བརྟེན་པའི་ནམ་ཡང་
མིན། ། ཆོས་ཅན་ཡོད་ན་ཆོས་རྣམས་ལ། ། འཇིག་རྟེན་ན་ནི་དཔྱོད་འཇུག་
ན། ། བདག་ཅེས་བྱ་བར་འདི་མེད་པར། ། བྱེད་པ་པོ་ཞེས་གང་ལ་བརྟག
གང་ཕྱིར་རྟག་པར་རིམ་གྱིས་དང་། ། ཅིག་ཅར་གྱིས་དོན་མི་བྱེད་པ། ། དེ་ཡི་
ཕྱིར་ན་ཕྱི་ནང་དུ། ། རྟགས་པའི་དངོས་པོ་མེད་པ་ཉིད། ། གལ་ཏེ་ནུས་ན་ཅི་
ཕྱིར་བལྟོས། ། དེ་ནི་ཅིག་ཅར་དངོས་འབྱིན་འགྱུར། ། གང་ཞིག་དངོས་
གཞན་ལ་བལྟོས་པ། ། དེ་ནི་རྟག་དང་ནུས་ལྡན་མིན། ། རྟག་མིན་དངོས་པོ་
མིན་ཞེ་ན། ། དངོས་རྣམས་རྟག་ཏུ་སྐད་ཅིག་ནས། ། དངོས་པོ་མི་རྟག་པ་ལ་
ནི། ། བྱེད་པོ་ཉིད་ཀྱི་རྒྱུ་མཚན་ཅི། ། བདག་སོགས་བྲལ་བའི་འཇིག་རྟེན་
ནི། ། ཕུང་པོ་ཁམས་དང་སྐྱེ་མཆེད་དང༌། ། གཟུང་དང་འཛིན་པ་ཉིད་དག་
གི ། བློ་ཡིས་རྣམ་པར་འཇོམས་པར་འགྱུར། གཟུགས་དང་ཚོར་བ་འདུ་
ཤེས་དང་། ། འདུ་བྱེད་རྣམ་པར་ཤེས་པ་ཡི། ། ཕུང་པོ་ལྔ་རྣམས་ཉན་ཐོས་
ལ། ། ཕན་པར་དགོངས་པ་རྣམས་ཀྱིས་གསུངས། ། གཟུགས་ནི་དབུ་བ་རྡོས་
འདྲ་དང་། ། ཚོར་བ་ཆུ་ཡི་ཆུ་བུར་འདྲ། །འདུ་ཤེས་སྨིག་རྒྱུ་ལྟ་བུ་སྟེ། ། འདུ་
བྱེད་ཆུ་ཤིང་དང་མཚུངས་ཤིང༌། ། རྣམ་ཤེས་སྒྱུ་མ་ལྟ་བུ་ཞེས། ། ཕུང་པོ་དེ་
ལྟར་བསྟན་པ་ནི། ། རྐང་གཉིས་མཆོག་གིས་དུས་ཀུན་ཏུ། ། བྱང་ཆུབ་སེམས་
དཔའ་རྣམས་ལ་བཤད། ། འབྱུང་བ་བཞི་ཡི་བདག་ཉིད་དུ། ། གཟུགས་ཀྱི་
ཕུང་པོ་རབ་ཏུ་བཤད། ། ལྷག་མ་གཟུགས་མེད་ཉིད་དུ་ནི། ། ཐེ་ཚོམ་མེད་

པར་གྲུབ་པ་ཡིན། ། གང་ཡང་ཁམས་རྣམས་བཤད་པ་ནི། ། མིང༌ དང༌
གཟུགས་སོགས་དེ་དག་ཡིན། ། དེ་དག་ཉིད་ནི་སྐྱེ་མཆེད་དང༌། ། གཟུགས་
འཛིན་དུ་ཡང་བཤད་པ་ཡིན། ། གཟུགས་རྡུལ་མེད་གཞན་དབང་པོ་མེད། །
བྱེད་པོའི་དབང་པོ་ཤིན་ཏུ་མེད། ། སྐྱེད་པ་པོ་དང་སྐྱེད་པ་དག ། ཡང་དག་
བསྐྱེད་པར་རིགས་མ་ཡིན། ། གཟུགས་རྡུལ་དབང་ཤེས་སྐྱེད་མིན་ཏེ། ། དེ་ནི་
དབང་པོ་ལས་འདས་ཡིན། ། འདི་དག་འདུས་པ་སྐྱེད་བྱེད་ན། ། འདུས་པར་
ཡང་ནི་མི་འདོད་དོ། ། ཕྱོགས་ཀྱི་དབྱེ་བས་རབ་ཕྱེ་ན། ། རྡུལ་ཕྲན་ལ་ཡང་
དབྱེ་བ་མཐོང༌། ། གང་ལ་ཆ་ཤས་ཀྱིས་བརྟགས་པ། ། དེ་ནི་རྡུལ་ཕྲན་ཇི་ལྟར་
འགྱུར། ། ཕྱི་རོལ་དོན་རྣམས་གཅིག་ལ་ཡང་། ། ཤེས་པ་ཐ་དད་རབ་འཇུག་
སྟེ། ། ཡིད་འོང་གཟུགས་ནི་གང་ཡིན་པ། ། དེ་ཉིད་གཞན་ལ་གཞན་དུ་
སྣང་། ། བུད་མེད་ལུས་ནི་གཅིག་ཉིད་ལས། ། དཀའ་ཐུབ་འདོད་ཅན་ཁྱི་
རྣམས་ཀྱིས། ། མི་གཙང་འདོད་བྱ་བཟའ་བྱ་ཞེས། ། རྣམ་པར་རྟོག་པ་གསུམ་
དུ་འགྱུར། ། རྨི་ལམ་སད་པའི་གནས་སྐབས་དག ། དོན་བྱེད་པ་ལ་ཁྱད་མེད་
དོ། ། རྨི་ལམ་ན་ནི་རྨིས་པ་བཞིན། ། དོན་བྱེད་མཚུངས་པས་རང་བཞིན་
མེད། ། གཟུང་དང་འཛིན་པའི་ཚུལ་གྱིས་ནི། ། རྣམ་པར་ཤེས་པ་སྣང་བ་
སྟེ། ། རྣམ་ཤེས་ལས་ནི་ལོགས་ཤིག་ན། ། ཕྱི་རོལ་དོན་ནི་ཅུང་ཟད་མེད། །
དེ་ཕྱིར་ཕྱི་རོལ་དོན་རྣམས་ནི། ། དངོས་པོའི་ངོ་བོར་ནམ་ཡང་མེད། ། རྣམ་
ཤེས་སོ་སོར་སྣང་བ་ནི། ། གཟུགས་ཀྱི་རྣམ་པས་སྣང་བར་འགྱུར། ། ཇི་ལྟར་
སྐྱེ་བོ་སེམས་རྨོངས་པས། ། སྒྱུ་མ་སྨིག་རྒྱུ་དྲི་ཟ་ཡི། ། གྲོང་ཁྱེར་ལ་སོགས་
མཐོང་བ་ལྟར། ། དེ་བཞིན་གཟུགས་ལ་སོགས་པ་མཐོང༌། ། བདག་ཏུ་འཛིན་
པ་ཟློག་དོན་དུ། ། ཕུང་པོ་ལ་སོགས་བསྟན་པ་སྟེ། ། སེམས་ཙམ་པོ་ལ་གནས་
ནས་སུ། ། སྐལ་ལྡན་རྣམས་ཀྱི་དེ་ཡང་སྤང༌། ། སྣ་ཚོགས་འདི་དག་སེམས་
ཙམ་དུ། ། གྲུབ་པར་རྣམ་པར་རིག་རྣམས་འདོད། ། ད་ནི་རྣམ་རིག་ངོ་བོ་

གང༌།། ཡིན་པ་དེ་ཉིད་འདིར་དཔྱད་བྱ། ། འདི་དག་ཐམས་ཅད་སེམས་ཙམ་
ཞེས། ། ཐུབ་པའི་དབང་པོས་གང་བསྟན་པ། ། བྱིས་རྣམས་སྐྲག་པ་བསམ་
ཕྱིར་ཏེ། ། དེ་ནི་ཡང་དག་ཉིད་དུ་མིན། ། ཀུན་བཏགས་དང་ནི་གཞན་དབང་
དང་། ། ཡོངས་སུ་གྲུབ་པ་ཉིད་ཀྱང་ནི། ། སྟོང་ཉིད་བདག་ཉིད་ཚུལ་གཅིག་
གི ། སེམས་འདི་ལ་ནི་བརྟགས་པ་ཡིན། ། ཐེག་ཆེན་ལ་དགའི་བདག་ཉིད་
ལ། ། ཆོས་ལ་བདག་མེད་མཉམ་པ་ཡིན། ། རང་སེམས་གདོད་ནས་མ་སྐྱེས་
པ། ། སངས་རྒྱས་ཀྱིས་ནི་མདོར་བསྡུས་གསུངས། ། རྣལ་འབྱོར་སྤྱོད་པ་པ་
རྣམས་ཀྱིས། ། རང་སེམས་བདག་པོ་ཉིད་ཡིན་པ། ། གནས་ཡོངས་གྱུར་ནས་
དག་པའི་སེམས། ། སོ་སོར་རང་གི་སྤྱོད་ཡུལ་བརྗོད། ། འདས་པ་གང་ཡིན་དེ་
ཡོད་མིན། ། མ་འོངས་པ་ནི་ཐོབ་པ་མེད། ། ད་ལྟར་བར་ནི་གནས་པའི་
ཕྱིར། ། གནས་ཡོངས་གྱུར་པ་གང་ལ་ཡོད། ། དེ་ཇི་ལྟ་བ་དེར་མི་སྣང༌། །
སྣང་བ་ཇི་ལྟར་དེ་བཞིན་མིན། ། རྣམ་ཤེས་བདག་མེད་ངོ་བོ་བས། ། རྣམ་
པར་ཤེས་པའི་རྟེན་གཞན་མེད། ། དཔེར་ན་ཁབ་ལེན་གྱིས་དྲངས་པས། །
ལྕགས་ནི་མྱུར་དུ་ཡོངས་སུ་གཡོ། ། དེ་ལ་སེམས་ནི་ཡོང་མིན་ཡང་། ། སེམས་
དང་བཅས་པ་བཞིན་དུ་སྣང་། ། དེ་བཞིན་ཀུན་གཞི་རྣམ་ཤེས་ནི། ། བརྫུན་
ཡང་བདེན་པ་ལྟ་བུར་ནི། ། འགྲོ་དང་འོང་བས་རྣམ་གཡོ་ཞིང༌། ། རྟག་ཏུ་
སྲིད་པ་གསུམ་པོ་ལེན། ། དཔེར་ན་རྒྱ་མཚོའི་མཐས་གཏུགས་པའི། ། ས་ཡང་
གཡོ་བར་བྱེད་པ་ལྟར། ། དེ་བཞིན་ཀུན་གཞི་རྣམ་ཤེས་ཀྱང་། ། རྟེན་གྱི་ལུས་
ནི་གཡོ་བར་བྱེད། ། ལུས་མེད་རྣམ་ཤེས་མེད་པ་ལ། ། ཡོད་པར་ཡོངས་སུ་
བརྟག་པ་ཡིན། ། དེ་ཡི་སོ་སོ་རང་རིག་ཉིད། ། ཇི་ལྟ་བུ་ཞིག་ཡིན་པ་སྨོས། །
རང་གིས་རིག་པ་སྨྲས་ཉིད་དེ། ། དངོས་པོ་ཉིད་དུ་འདོད་ན་ནི། ། དེ་འདི་འོ་
ཞེས་སྨྲ་དགོས་ན། ། དེ་ཡང་བརྗོད་པར་ནུས་མ་ཡིན། ། རང་ལ་ངེས་བཞིན་
གཞན་དག་ལ། ། ངེས་པ་བསྐྱེད་པར་བྱ་དགོས་ན། ། རྟག་ཏུ་འདི་ཞེས་བརྟན་

མེད་པས། ། བསྒྲུབ་པར་བྱ་བ་དག་ཏུ་འགྱུར། ། རིག་པོས་རིག་བྱ་རིག་བྱེད་
ན། ། རིག་བྱ་མེད་ན་རིག་པོ་མེད། ། དེ་ལྟ་བས་ན་རིག་བྱ་དང༌། ། རིག་བྱེད་
མེད་པར་ཅིས་མི་འདོད། ། སེམས་ནི་མིང་ཙམ་ཡིན་པ་སྟེ། ། མིང་ལས་གཞན་
དུ་འགའ་ཡང་མེད། ། རྣམ་རིག་མིང་དུ་བལྟ་བྱ་སྟེ། ། མིང་ཡང་རང་བཞིན་
མེད་པ་ཡིན། ། ནང་ངམ་དེ་བཞིན་ཕྱི་རོལ་ལམ། ། ཡང་ན་གཉིས་ཀའི་ངར་
དག་ཏུ། ། རྒྱལ་བ་རྣམས་ཀྱིས་སྒྱུ་མ་ཡི། ། རང་བཞིན་སེམས་ནི་མི་གཟིགས་
སོ། ། གཟུང་དང་འཛིན་པ་ཉིད་དག་དང༌། ། ཁ་དོག་དབྱིབས་ཀྱི་དབྱེ་བ་
དང༌། ། ཕོ་འམ་མོའམ་མ་ནིང་ལ། ། སོགས་པའི་གཟུགས་སུ་སེམས་མི་
གནས། ། འདོར་ན་སངས་རྒྱས་ཐམས་ཅད་ཀྱིས། ། མ་གཟིགས་གཟིགས་
པར་མི་འགྱུར་ཏེ། ། རང་བཞིན་མེད་པའི་ངོ་བོ་ལ། ། ཇི་ལྟ་བུ་ཞིག་གཟིགས་
པར་འགྱུར། ། དངོས་པོ་ཞེས་བྱ་རྣམ་རྟོག་སྟེ། ། རྣམ་རྟོག་མེད་པ་སྟོང་ཉིད་
ཡིན། ། གང་ལ་རྣམ་རྟོག་སྣང་ཡོད་པ། ། དེ་ལ་སྟོང་ཉིད་ག་ལ་ཡོད། ། རྟོག་
བྱ་རྟོག་པའི་རྣམ་པར་སེམས། ། མ་གཟིགས་པ་ནི་དེ་བཞིན་གཤེགས། ། གང་
ལ་རྟོག་བྱ་རྟོག་བྱེད་ཡོད། ། དེ་ལ་བྱང་ཆུབ་ཡོད་མ་ཡིན། ། མཚན་ཉིད་མེད་
ཅིང་སྐྱེ་བ་མེད། ། གནས་པ་མེད་ཅིང་ངག་ལམ་བྲལ། ། བྱང་ཆུབ་སེམས་དང་
ནམ་མཁའ་དང་། ། བྱང་ཆུབ་རྣམས་ནི་གཉིས་མེད་ཉིད། ། བྱང་ཆུབ་སྙིང་པོ་
ལ་བཞུགས་པའི། ། བདག་ཉིད་ཞེན་པོ་སངས་རྒྱས་དང་། ། བརྩེར་ལྡན་ཀུན་
གྱིས་དུས་གསུམ་དུ། ། སྟོང་པ་མཁའ་དང་མཚུངས་པར་མཁྱེན། ། དེ་ཕྱིར་
ཆོས་རྣམས་ཀུན་གྱི་གཞི། ། གནས་མེད་སྒྱུ་མ་དང་མཚུངས་པའི། ། ཞི་བ་སྲིད་
པ་འཇོམས་བྱེད་པའི། ། སྟོང་པ་ཉིད་འདི་རྟག་ཏུ་བསྒོམ། ། སྐྱེ་མེད་ཅེས་དང་
སྟོང་ཞེས་དང༌། ། བདག་མེད་ཅེས་པས་སྟོང་པ་ཉིད། ། དམན་པའི་བདག་
ཉིད་གང་བསྒོམ་པ། ། དེ་ནི་འདི་ན་བདག་བསྒོམ་པའོ། ། དགེ་དང་མི་དགེའི་
རྣམ་རྟོག་ནི། ། རྒྱུན་ཆད་པ་ཡི་མཚན་ཉིད་ཅན། ། སངས་རྒྱས་རྣམས་ཀྱིས་

སྟོང་ཉིད་གསུངས། ། གཞན་ནི་སྟོང་པར་མི་བཞེད་དོ། ། དམིགས་པ་དང་ནི་
བྲལ་བའི་སེམས། ། ནམ་མཁའི་མཚན་ཉིད་ལ་གནས་ཏེ། ། ནམ་མཁའ་
བསྒོམ་པར་བྱེད་པ་འདི། ། སྟོང་པ་ཉིད་ནི་བསྒོམ་པར་བཞེད། ། སྟོང་ཉིད་
སེང་གེའི་སྒྲ་ཡིས་ནི། ། རྒོལ་བ་ཐམས་ཅད་སྐྲག་པར་འགྱུར། ། གང་དང་གང་
དུ་དེ་དག་བཞུགས། ། དེ་དང་དེར་ནི་སྟོང་ཉིད་འགྱུར། ། གང་གི་རྣམ་ཤེས་
སྐད་ཅིག་མ། ། དེ་ཡིས་དེ་ནི་རྟག་མ་ཡིན། ། མི་རྟག་པ་ཡི་སེམས་ཉིད་ནི། །
སྟོང་པ་ཉིད་དང་འགལ་མི་འགྱུར། ། འདོར་ན་སངས་རྒྱས་རྣམས་ཀྱིས་
སེམས། མི་རྟག་ཉིད་དུ་བཞེད་གྱུར་ན། ། དེ་དག་སེམས་དེ་སྟོང་ཉིད་
དུ། ། ཅི་ཡི་ཕྱིར་ན་བཞེད་མི་འགྱུར། ། ཐོག་མ་ཉིད་ནས་སེམས་ཀྱི་ནི། །
རང་བཞིན་རྟག་ཏུ་མེད་པར་གྲུབ། ། དངོས་པོ་རང་བཞིན་གྱིས་གྲུབ་པ། །
རང་བཞིན་མེད་ཉིད་བརྗོད་མ་ཡིན། ། དེ་སྐད་བརྗོད་ན་སེམས་ཀྱི་ནི། །
བདག་ཉིད་གནས་པ་སྤངས་པ་ཡིན། ། རང་གི་རང་བཞིན་ལས་འདས་པ། །
འདི་ནི་ཆོས་རྣམས་ཆོས་ཉིད་མིན། ། ཇི་ལྟར་བུ་རམ་མངར་བ་དང༌། ། མེ་ཡི་
རང་བཞིན་ཚ་བ་སྟེ། ། དེ་བཞིན་ཆོས་རྣམས་ཐམས་ཅད་ཀྱི། ། རང་བཞིན་
སྟོང་པ་ཉིད་དུ་འདོད། ། སྟོང་པའི་རང་བཞིན་དུ་བརྗོད་པས། ། འགའ་ཞིག་
ཆད་པར་སྨྲས་མིན་ཏེ། ། དེ་ནི་རྟག་པ་ཉིད་དུ་ཡང་། ། འགའ་ཞིག་སྨྲས་པ་མ་
ཡིན་ནོ། ། མ་རིག་ནས་བཟུང་རྒ་ཤིའི་མཐའ། ། རྟེན་འབྲེལ་ཡན་ལག་བཅུ་
གཉིས་ཀྱི། ། བརྟེན་ནས་འབྱུང་བའི་བྱ་བ་ནི། ཁོ་བོའི་རྨི་ལམ་སྒྱུར་འདྲར་
འདོད། ། ཡན་ལག་བཅུ་གཉིས་འཁོར་ལོ་འདི། ། སྲིད་པའི་ལམ་དུ་འཁོར་བ་
སྟེ། ། འདི་ལས་གཞན་པའི་སེམས་ཅན་གང་། ། ལས་འབྲས་སྤྱོད་པར་འདོད་
པ་མེད། ། ཇི་ལྟར་མེ་ལོང་ལ་བརྟེན་ནས། བཞིན་གྱི་དཀྱིལ་འཁོར་སྣང་གྱུར་
པ། ། དེ་ནི་དེར་འཕོས་མ་ཡིན་ཞིང༌། ། དེ་མེད་པར་ཡང་དེ་ཡོད་མིན། ། དེ་
བཞིན་ཕུང་པོ་མཚམས་སྦྱོར་བས། ། སྲིད་པ་གཞན་དུ་སྐྱེ་བ་ཡང་། ། རྣམ་པ་

ཀུན་ཏུ་མི་འཕོ་བར། ། མཁས་པ་རྣམས་ཀྱིས་རྟོགས་པར་བྱ། ། མདོར་ན་སྟོང་
བའི་ཆོས་ལས་ནི། ། སྟོང་པའི་ཆོས་རྣམས་འབྱུང་བ་ཡིན། ། བྱེད་པ་ལས་དང་
འབྲས་མྱོང་བ། ། ཀུན་རྫོབ་ཏུ་ནི་རྒྱལ་བས་བསྟན། ། གང་ཕྱིར་ཕྱི་རོལ་རྟེན་
འབྱུང་ཡང་། ། ཚོགས་པ་དག་ལས་བྱུང༌ བ་ཡི། ། རྔ་ཡི་སྒྲ་དང༌ མྱུ་གུ་
བཞིན། ། རྨི་ལམ་སྒྱུ་མ་མཚུངས་པར་འདོད། ། ཆོས་རྣམས་རྒྱུ་ལས་སྐྱེ་བ་
དང༌། ། ཅུང་ཟད་འགལ་བར་མི་འགྱུར་ཏེ། །རྒྱུ་ནི་རྒྱུ་ཉིད་ཀྱིས་སྟོང་
པས། ། སྐྱེ་བ་མེད་པ་ཉིད་དུ་རྟོག ། ཆོས་རྣམས་ཀུན་གྱི་སྐྱེ་མེད་པ། ། སྟོང་
ཉིད་ཡིན་པར་རབ་ཏུ་བཤད། ། མདོར་ན་ཕུང་པོ་ལྔ་པོ་ནི། ། ཆོས་ཀུན་ཞེས་
ནི་བྱ་བར་བཤད། ། དེ་ཉིད་ཇི་བཞིན་བཤད་པ་ནི། ། ཀུན་རྫོབ་ཆད་པར་མི་
འགྱུར་ཏེ། ། ཀུན་རྫོབ་ལས་ནི་ལོགས་ཤིག་ན། ། དེ་ཉིད་ཉེ་བར་མི་དམིགས་
སོ། ། ཀུན་རྫོབ་སྟོང་པ་ཉིད་དུ་བཤད། ། སྟོང་ཉིད་ཁོ་ན་ཀུན་རྫོབ་སྟེ། །
བྱས་པ་དང་ནི་མི་རྟག་བཞིན། ། མེད་ན་མི་འབྱུང་ངེས་ཕྱིར་རོ། ། ཀུན་རྫོབ་
ཉོན་མོངས་ལས་ཀྱིས་བསྐྱེད། ། ལས་ནི་སེམས་ལས་བྱུང་བ་ཡིན། ། སེམས་ནི་
བག་ཆགས་དག་གིས་བསགས། ། བག་ཆགས་བྲལ་བ་བདེ་བ་སྟེ། ། བདེ་བའི་
སེམས་ནི་ཞི་བ་ཉིད། ། སེམས་ཞི་བས་ནི་རྨོངས་མི་འགྱུར། ། མ་རྨོངས་པས་
ནི་དེ་ཉིད་རིག ། དེ་ཉིད་རིག་པས་ཐར་པ་ཐོབ། ། བྱང་ཆུབ་སེམས་མཆོག་དེ་
ཉིད་ནི། ། དེ་བཞིན་ཉིད་དང་ཡང་དག་མཐའ། ། མཚན་མ་མེད་དང་དོན་
དམ་དང་། ། སྟོང་པ་ཉིད་ཅེས་བཤད་པ་ཡིན། ། གང་གིས་སྟོང་ཉིད་མི་ཤེས་
པ། ། དེ་ལ་ཐར་པའི་སྐལ་བ་མེད། ། འགྲོ་དྲུག་སྲིད་པའི་བཙོན་ར་རུ། །
རྨོངས་པ་དེ་དག་འཁོར་བར་འགྱུར། ། དེ་ལྟར་རྣལ་འབྱོར་པ་རྣམས་ཀྱིས། །
སྟོང་པ་ཉིད་ནི་བསྒོམ་བྱས་ན། ། གཞན་གྱི་དོན་ལ་དགའ་བའི་བློ། ། འབྱུང་
བ་ཉིད་དུ་ཐེ་ཚོམ་མེད། ། གང་དག་སྔོན་ཆད་ཕ་མ་དང་། ། གཉེན་བཤེས་
གྱུར་ཅིང་ཕན་བཏགས་པའི། ། སེམས་ཅན་དེ་དག་རྣམས་ལ་ནི། ། བྱས་པ་

གཟོ་བ་ཉིད་དུ་བྱ། ། སེམས་ཅན་སྲིད་པའི་བཙོན་ར་རུ། ། ཉོན་མངས་མེ་
ཡིས་གདུངས་རྣམས་ལ། ། བདག་གིས་སྡུག་བསྔལ་བྱིན་པ་ལྟར། ། དེ་བཞིན་
བདེ་བ་སྦྱིན་པར་རིགས། ། འཇིག་རྟེན་བདེ་འགྲོ་ངན་འགྲོ་དང༌། ། འདོད་
དང་མི་འདོད་འབྲས་བུ་དག ། སེམས་ཅན་རྣམས་ལ་ཕན་པ་དང་། ། གནོད་
པ་བྱས་ལས་འབྱུང་བར་འགྱུར། ། སེམས་ཅན་བརྟེན་ནས་བླ་མེད་པའི། །
སངས་རྒྱས་གོ་འཕང་ཉིད་འཐོབ་ན། ། ཚངས་དབང༌ དྲག་པོ་འཇིག་རྟེན་
སྐྱོང་། ། ། ལ་སོགས་ཐོབ་པ་མཚར་ཅི་ཡོད། ། སེམས་ཅན་ཕན་པ་བྱས་ཙམ་
གྱིས། ། མ་དྲགས་ལྷ་མིའི་ལོངས་སྤྱོད་དེ། ། འགྲོ་བ་གསུམ་པོ་འདི་དག་
ན། ། ནམ་ཡང་ཡོད་པ་མ་ཡིན་ནོ། ། སེམས་ཅན་གནོད་པ་བྱས་པ་ལས། །
སེམས་དམྱལ་དུད་འགྲོ་ཡི་དྭགས་སུ། ། སྡུག་བསྔལ་རྣམ་པ་དུ་མའི་དངོས། །
ལུས་ཅན་རྣམས་ཀྱིས་མྱོང་བ་ཡིན། ། བཀྲེས་དང་སྐོམ་དང་ཕན་ཚུན་དུ། །
གསོད་དང་འཇོམས་པའི་སྡུག་བསྔལ་གང་། ། མི་བཟོད་བཟློག་པར་དཀའ་བ་
དེ། ། སེམས་ཅན་གནོད་པའི་འབྲས་བུ་ཡིན། ། སངས་རྒྱས་བྱང་ཆུབ་སེམས་
དཔའ་དང༌། ། བདེ་འགྲོ་ངན་འགྲོ་གང་ཡིན་པའི། ། རྣམ་པར་སྨིན་པའི་ཚུལ་
གཉིས་ནི། ། སེམས་ཅན་ལས་བྱུང་ཤེས་པར་བྱ། ། དངོས་པོ་ཀུན་གྱིས་ཕན་
གདགས་ཤིང༌། ། རང་ལུས་བཞིན་དུ་བསྲུང་བར་བྱ། ། སེམས་ཅན་རྣམས་ལ་
གནོད་པ་ནི། ། དུག་བཞིན་འབད་པས་སྤོང་བར་བྱ། ། ཆགས་མེད་གཅིག་
པུའི་རོ་མྱོངས་པས། ། ཉན་ཐོས་བྱང་ཆུབ་དམན་པ་འཐོབ། ། སེམས་ཅན་
ཡོངས་སུ་མ་དོར་བས། ། སངས་རྒྱས་རྫོགས་པའི་བྱང་ཆུབ་འཐོབ། ། དེ་ལྟར་
ཕན་དང་གནོད་བྱས་པའི། ། འབྲས་བུ་འབྱུང་ལ་དཔྱད་པ་ན། ། དེ་དག་སྐད་
ཅིག་ཅིག་ཀྱང་ནི། ། རང་དོན་ཆགས་ལ་ཇི་ལྟར་གནས། །བྱང་ཆུབ་གཞན་
དོན་འབྲས་བུ་ཅན། ། བྱང་ཆུབ་སེམས་ཀྱི་མྱུ་གུ་བསྐྱེད། ། རྩ་བ་སྙིང་རྗེ་
བརྟན་པར་ནི། །རྒྱལ་བའི་སྲས་ཀྱིས་བསྒོམ་པར་བྱ། ། གང་ཞིག་བསྒོམས་

པས་བརྟན་པ་ནི། ། གཞན་གྱི་སྡུག་བསྔལ་མི་བཟོད་པས། ། བསམ་གཏན་
བདེ་བ་དོར་ནས་ནི། ། མནར་མེད་པར་ཡང་འཇུག་པར་བྱེད། ། འདི་ནི་ངོ་
མཚར་འདི་སྔགས་སོ། ། འདི་ནི་དམ་པའི་ཚུལ་ལུགས་མཆོག ། དེ་དག་
རྣམས་ཀྱི་རང་ལུས་དང༌། ། ནོར་རྣམས་བྱིན་པ་ངོ་མཚར་མིན། ། ཆོས་རྣམས་
སྟོང་པ་ཉིད་ཤེས་ནས། ། དགེ་བའི་ལས་འབྲས་བསྟེན་བྱེད་པ། ། ངོ་མཚར་
བས་ཀྱང་འདི་མཚར་ཞིང་། ། རྨད་བྱུང་བས་ཀྱང་འདི་རྨད་བྱུང་། །སེམས་
ཅན་བསྐྱབ་པའི་བསམ་པས་འདི། ། སྲིད་པའི་འདམ་དུ་སྐྱེ་མོད་ཀྱི། ། འོན་
ཀྱང་འདམ་གྱིས་པདྨ་བཞིན། ། སྲིད་པའི་སྐྱོན་གྱིས་གོས་པ་མེད། ། ཀུན་
བཟང་ལ་སོགས་རྒྱལ་སྲས་རྣམས། ། སྟོང་ཉིད་ཡེ་ཤེས་མེ་ཡིས་ནི། ། ཉོན་
མོངས་བུད་ཤིང་བསྲེགས་མོད་ཀྱི། ། འོན་ཀྱང་ཐུགས་རྗེ་བརྟན་གྱུར་པས། །
གཤེགས་དང་བལྟམ་དང༌ རོལ་པ་དང་། ། ཁབ་ནས་འབྱུང་དང་དཀའ་བ་
སྤྱོད། ། བྱང་ཆུབ་ཆེ་དང་བདུད་སྡེ་འཇོམས། ། ཆོས་ཀྱི་འཁོར་ལོ་བསྐོར་བ་
དང་། ། ལྷ་ཡི་ཡུལ་དུ་འཇུག་པ་དང༌། ། དེ་བཞིན་མྱ་ངན་འདས་པ་ཡི། །
ཐུགས་བརྗེའི་དབང་གིས་འཕྲུལ་པ་ནི། ། འགྲོ་བའི་མགོན་པོ་སྟོན་པར་
མཛད། ། ཚངས་དང་དབང་པོ་ཁྱབ་འཇུག་དང་། །དྲག་པོ་ལ་སོགས་
གཟུགས་སྤྲུལ་ནས། ། རྟག་ཏུ་ཐུགས་བརྗེའི་རོལ་པ་ཡིས། ། འགྲོ་བ་འདུལ་
བའི་སྦྱོར་བ་མཛད། ། ཐེག་པ་གཉིས་པོ་དག་ཀྱང་ནི། ། ཐེག་པ་ཆེན་པོས་
འབྱུང་བས་ན། ། སྲིད་པའི་ལམ་གྱིས་དུབ་རྣམས་ལ། ། ངལ་སོའི་དོན་ནི་དེ་
ཉིད་མིན། ། ཉན་ཐོས་དེ་དག་ཇི་སྲིད་དུ། ། སངས་རྒྱས་རྣམས་ཀྱིས་མ་བསྐུལ་
བ། ། དེ་སྲིད་ཡེ་ཤེས་ལུས་གཅིག་གིས། ། ཏིང་འཛིན་མྱོས་པས་བརྒྱལ་ཏེ་
གནས། ། བསྐུལ་ནས་སྣ་ཚོགས་གཟུགས་ཀྱིས་ནི། ། སེམས་ཅན་དོན་ལ་
དགའ་བྱེད་ཅིང༌། ། བསོད་ནམས་ཡེ་ཤེས་ཚོགས་བསགས་ནས། །སངས་
རྒྱུས་བྱང་ཆུབ་ཐོབ་པར་འགྱུར། ། གཉིས་ཀྱི་བག་ཆགས་ཡོད་པས་ན། ། བག་

ཆགས་ས་བོན་དུ་བརྗོད་དེ། ། ས་བོན་རྗེས་མཐར་ཚོགས་པ་ཡིས། ། སྲིད་པའི་
མྱུ་གུ་སྐྱེད་པར་བྱེད། ། འཇིག་རྟེན་དབྱེ་བ་རྣམ་མང་ལ། ། ཐབས་ཚུལ་རྣམ་
པ་སྣ་ཚོགས་ཀྱིས། ། སེམས་ཅན་བསམ་པ་རྗེས་མཐུན་པར། ། འཇིག་རྟེན་
མགོན་པོ་རྣམས་ཀྱིས་བསྟན། ། ཟབ་དང་ཟབ་མིན་དབྱེ་བ་དང་། ། ལ་ལར་
གཉིས་ཀའི་མཚན་ཉིད་ཀྱིས། ། སྟོང་ཉིད་གཉིས་མེད་མཚན་ཉིད་ནི། ། དབྱེ་
བ་ཐ་དད་བསྟན་པ་མཛད། ། གང་ཡང་སངས་རྒྱས་གསུངས་རྣམས་དང་། །
ས་དང་ཕ་རོལ་ཕྱིན་པ་སྟེ། ། བྱང་ཆུབ་སེམས་ཀྱི་ཡན་ལག་ཏུ། ། ཀུན་ལ་སྟོན་
ཅིང་འགོད་པར་མཛད། ། སྟོང་པ་ཉིད་དུ་རྗོད་བྱེད་ཅིང༌། ། རྟག་ཏུ་ལུས་
དང་ངག་ཡིད་ཀྱིས། ། དེ་ལྟར་སེམས་ཅན་དོན་བྱེད་ལ། ། རྟག་དང་ཆད་པར་
ཡོངས་མ་ཡིན། ། འཁོར་དང་མྱ་ངན་འདས་པ་ལ། ། བདག་ཉིད་ཆེན་པོ་མི་
གནས་པ། ། དེ་འདིར་སངས་རྒྱས་རྣམས་ཀྱིས་ནི། ། མི་གནས་མྱ་ངན་འདས་
པར་བཤད། ། བསོད་ནམས་སྙིང་རྗེ་རོ་གཅིག་པའི། ། སྟོང་ཉིད་བདུད་རྩི།
མཆོག་གྱུར་པ། ། བདག་དང་གཞན་དོན་བསྒྲུབ་དོན་དུ། ། གང་འཐུང་དེ་
དག་རྒྱལ་སྲས་ཡིན། ། དེ་ནི་འཇིག་རྟེན་འདྲེན་པ་སྟེ། ། རྒྱལ་བའི་གདུང་
འཚོབ་དོན་དུ་ཞུགས། ། སྲིད་པ་གསུམ་ན་མཆོད་འོས་པས། ། དངོས་པོ་ཀུན་
གྱིས་དེ་ལ་འདུད། ། ཐེག་ཆེན་འདི་ལ་བྱང་ཆུབ་ཀྱི། ། སེམས་མཆོག་ཡིན་པར་
བསྟན་པས་ན། ། བྱང་ཆུབ་ཏུ་ནི་སེམས་བསྐྱེད་ནས། ། འབད་པས་མཉམ་
པར་བཞག་པར་བྱ། ། བྱང་ཆུབ་སེམས་ནི་མ་བཟུང་བར། ། སངས་རྒྱས་ནམ་
ཡང་མི་མཐོང་ཞིང་། ། འཁོར་བར་བདག་གཞན་དོན་བསྒྲུབ་པའི། ། ཐབས་
གཞན་ཡོད་པ་མ་ཡིན་ནོ། ། བྱང་ཆུབ་སེམས་ནི་བསྐྱེད་ཙམ་གྱིས། ། བསོད་
ནམས་ཕུང་པོ་ཉེར་བསགས་པ། ། དེ་ལ་གལ་ཏེ་གཟུགས་ཡོད་ན། ། ནམ་
མཁའ་ཁམས་སུ་མི་ཤོང་འགྱུར། ། སྐྱེས་བུ་གང་ཞིག་སྐད་ཅིག་ཙམ། ། བྱང་
ཆུབ་སེམས་ནི་སྒོམ་བྱེད་པ། ། དེ་ཡི་བསོད་ནམས་ཕུང་པོ་ནི། ། རྒྱལ་བས་

ཀྱང་ནི་བགྲང་མི་ནུས། ། ཉོན་མོངས་མེད་པའི་རིན་ཆེན་སེམས། ། འདི་ནི་
ནོར་མཆོག་གཅིག་པུ་སྟེ། ། ཉོན་མོངས་བདུད་སོགས་ཆོམ་རྐུན་གྱིས། །
གཞོམ་དང་དབྲོག་ཏུ་མེད་པ་ཡིན། ། བྱང་ཆུབ་སེམས་དཔའི་སྡོམ་པ་དང་། །
ཀུན་ཏུ་བཟང་པོའི་སྨོན་ལམ་བཞིན། ། བྱང་ཆུབ་སེམས་ལ་གཞོལ་པ་ཡིས། །
བློ་གྲོས་རབ་ཏུ་བརྟེན་པར་བྱ། ། ངོ༌མཚར་གྱིས་ཀྱང་ཁྱེད་ཅག་གིས། ། ཇི་
སྐད་བཤད་ལའང་འབད་པར་བགྱིས། ། དེ་རྗེས་ཀུན་བཟང་སྤྱོད་པ་ནི། །
རང་ཉིད་ཀྱིས་ནི་རྟོག་པར་འགྱུར། ། རྒྱལ་བ་རྣམས་ཀྱིས་བྱང་ཆུབ་སེམས་
མཆོག་ལ་བསྟོད་པས། ། བསོད་ནམས་མཚུངས་མེད་དེ་རིང་བདག་གིས་གང་
བསགས་པ། ། དེ་ཡིས་སེམས་ཅན་སྲིད་མཚོའི་དབའ་ཀློང་བྱིང་བ་རྣམས། །
རྐང་གཉིས་དབང་པོས་བསྟེན་པའི་གནས་སུ་འགྲོ་བར་ཤོག ། བྱང་ཆུབ་
སེམས་ཀྱི་རྣམ་པར་བཤད་པ་སློབ་དཔོན་འཕགས་པ་ཀླུ་སྒྲུབ་ཀྱིས་མཛད་པ་
རྫོགས་སོ།
ཆོས་འདི་མཛད་པ་པོ་ཆེ་བ་དང་། བརྗོད་བྱ་བཟང་བ་དང་། རྗོད་
བྱེད་དབྱིངས་གྱུར་པའི་སྟོབས་ཀྱིས་རྩལ་ཕྱུང་ཞིང་བསྒྱུར་བ་མང་དུ་སྣང་བ་ལས་
ལོ་ཙཱ་བ་རབ་ཞི་ཆོས་ཀྱི་བཤེསགཉེན་གྱི་ལ་གཞི་བྱས་ཏེ། གུ་རུག་ཆོས་ཀྱི་ཤེས་
རབ་དང༌། སེང་དཀར་ཤཱཀྱ་འོད་དང༌། ཤེས་རབ་གྲགས་དང༌།མར་པ་
ཆོས་ཀྱི་དབང་ཕྱུག་དང༌། ། པ་ཚབ་ཉི་མ་གྲགས་དང་། མང་ནད་གྲགས་
འབྱོར་ཤེས་རབ་ཀྱིས་འགྱུར་བདུན་ལས། དོན་གང་བཟང་བ་རྣམས་བྲིས་པ་
ཡིན་ནོ། ། །།

བླ་མེད་བསྟོད་པ།།ནི་ཏུཏྟཱ་རོ་སྟོ་ཏྲ། བོད་སྐད་དུ། བླ་ན་མེད་པར་
བསྟོད་པ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། ། གང་ཞིག་
ཚུ་རོལ་ཕ་རོལ་སྤངས། ། ཤེས་བྱ་རང་གི་ངོ་བོ་མཆོག ། ཡེ་ཤེས་རྫུ་འཕྲུལ་
སྟོབས་ཀྱིས་བསལ། ། བླ་ན་མེད་དེ་ཕྱག་འཚལ་ལོ། ། གང་ལ་མཁྱེན་དང་མི་
མཁྱེན་མེད། ། རྣལ་འབྱོར་པ་དང་ཐ་མལ་དང་། ། གང་ལ་བསྒོམ་དང་མི་
སྒོམ་མེད། ། བླ་ན་མེད་དེ་ཕྱག་འཚལ་ལོ། ། གང་ཞིག་གཅིག་པུ་ཡེ་ཤེས་
གསལ། ། མ་འདྲེས་ཤེས་བྱ་ཡོངས་སུ་གཅོད། ། དེ་ལྟར་མཉམ་ཉིད་གཞལ་
མེད་པ། ། བླ་ན་མེད་དེ་ཕྱག་འཚལ་ལོ། ། གང་ཞིག་རགས་དང་ཕྲ་བ་
དང་། ། ། ལྕི་བ་དང་ནི་ཡང་བ་ཡི། ། སྦྲུལ་གྱི་རྐང་པའི་རང་བཞིན་མེད། ། བླ་
ན་མེད་དེ་ཕྱག་འཚལ་ལོ། ། གང་གིས་སྲིན་བུའི་སྟོབས་ཀྱིས་ནི། །གང་ཞིག་
ཐང་ལ་འཆིང་བ་ལྟར། ། གང་གིས་སྣང་བའི་མུན་བསལ་བ། ། བླ་ན་མེད་དེ་
ཕྱག་འཚལ་ལོ། ། གང་ཞིག་འཕྲུལ་ལྡན་རྫུ་འཕྲུལ་གྱིས། ། གར་མཁན་རྐང་
གཟེར་བསྐྱོད་པ་ལ། ། གང་གིས་ལམ་གཟིགས་ལམ་མཁྱེན་པ། ། བླ་མེད་དེ་ལ་
ཕྱག་འཚལ་ལོ། ། གང་ཞིག་གིས་ནི་ཆ་ཤེས་དང༌། ། དོན་མཐོང་མིད་དེ་
གཉིས་ཀ་ཡང༌། ། ཐམས་ཅད་མཁྱེན་པ་དབང་ཕྱུག་གཙོ། ། བླ་མེད་དེ་ལ་
ཕྱག་འཚལ་ལོ། ། ཤིན་ཏུ་ཉེས་པ་རྣམ་སྤངས་ཤིང༌། ། དྲི་མའི་བདག་ཉིད་
ལས་རིང་བ། ། དངོས་དང་དངོས་པོ་མེད་པ་སྤངས། ། བླ་མེད་དེ་ལ་ཕྱག་
འཚལ་ལོ། ། བླ་ན་མེད་པར་བསྟོད་པ་སློབ་དཔོན་ཀླུ་སྒྲུབ་ཀྱིས་མཛད་པ་རྫོགས་
སོ། ། རྒྱ་གར་གྱི་མཁན་པོ་པཎྜི་ཏ་ལོ་ཏྲ་དང༌། ལོ་ཙཱ་བ་དགེ་སློང་ཤཱཀྱ་འོད་
ཀྱིས་བསྒྱུར་པའོ། ། །།

སྲིད་པ་ལས་འདས་པ།
རྒྱ་གར་སྐད་དུ། བྷ་པ་སཾ་ཀྲནྟ། བོད་སྐད་དུ། སྲིད་པ་ལས་འདས་
པ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། ། དངོས་མེད་
དངོས་ལས་མི་སྐྱེ་སྟེ། །དངོས་པོ་ལས་ཀྱང་སྐྱེ་མ་ཡིན། ། དངོས་པོ་རྟག་ཏུ་སྐྱེ་
བ་སྟེ། ། དངོས་འཁྲུལ་ནམ་མཁའི་མེ་ཏོག་བཞིན། ། མཁའ་དང་འདྲ་བའི་
ཆོས་ཡོད་ན། ། གཞན་ནི་མཁའ་དང་འདྲ་བ་སྐྱེ། ། བརྟེན་ནས་ཐམས་ཅད་
མཁའ་དང་འདྲ། ། དེ་ནས་སྲིད་པ་མེད་པ་ཅན། ། ངོ་བོ་ཉིད་ཀྱིས་ལས་མེད་
ཅིང་། ། རྒྱུ་མེད་འབྲས་བུ་ཡོད་མ་ཡིན། ། འདི་དག་ཐམས་ཅད་མེད་པ་
སྟེ། ། འཇིག་རྟེན་པ་མེད་འཛག་པ་མེད། ། མ་སྐྱེས་པ་ཡི་དངོས་པོ་གང༌། །
ཇི་ལྟར་གཞན་ཞིག་སྐྱེད་པར་འགྱུར། ། འཇིག་རྟེན་དང་པོར་མ་བྱུང་སྟེ། །
འགའ་ཞིག་གིས་ཀྱང་སྤྲུལ་པ་མིན། ། ཟླ་བ་སེང་གེའི་གྲོང་ཁྱེར་བཞིན། །
འཇིག་རྟེན་དོན་མེད་གྱི་ན་འཁྱམ། ། འཇིག་རྟེན་རྣམ་པར་རྟོག་ལས་བྱུང༌། །
རྣམ་རྟོག་སེམས་ལས་ཡང་དག་བྱུང་། སེམས་ནི་ལུས་ལ་བརྟེན་པ་སྟེ། ། དེ་
ཕྱིར་ལུས་ལ་རྣམ་དཔྱད་དོ། ། འཁྲུགས་ནི་སྟོང་པ་ཆོར་བ་རང་བཞིན་མེད། །
འདུ་ཤེས་མེད་དེ་འདུ་བྱེད་ཡོང་མ་ཡིན། ། འབྱུང་བ་སྤངས་ནས་སེམས་དང་
སེམས་བྱུང་མེད། ། དེ་ཕྱིར་ལུས་ནི་རྟོག་བྲལ་ངོ་བོ་ཡིན། ། སེམས་མེད་ཆོས་
རྣམས་དེ་དག་མེད། ། ལུས་མེད་ཁམས་རྣམས་ཡོང་མ་ཡིན། ། གཉིས་སུ་མེད་
པའི་ལས་འདི་ནི། ། དེ་ཉིད་རིག་པ་རྣམས་ཀྱིས་བསྟན། ། འདི་དག་ཐམས་
ཅད་དམིགས་མེད་པར། ། དམིགས་སུ་མེད་པར་བསྟན་པ་ཡིན། ། བློ་ནི་
དམིགས་པ་མེད་བྱས་ནས། ། དམིགས་པ་མེད་པར་འབྱུང་བར་འགྱུར། །

སྦྱིན་དང་ཚུལ་ཁྲིམས་བཟོད་བརྩོན་འགྲུས། ། བསམ་གཏན་ལ་སོགས་བསྟེན་
བྱས་ན། ། ཡུན་མི་རིང་བའི་དུས་ཀྱིས་ནི། ། བྱང་ཆུབ་དམ་པ་ཐོབ་པར་
འགྱུར། ། ཐབས་དང་ཤེས་རབ་ལ་གནས་ཏེ། ། སེམས་ཅན་རྣམས་ལ་བརྩེ་
བར་བྱ། ། མྱུར་བ་ཁོ་ནར་ཐམས་ཅད་མཁྱེན། ། ཐོབ་པར་འགྱུར་བར་ཐེ་ཚོམ་
མེད། ། འདི་དག་ཐམས་ཅད་མེད་ཙམ་སྟེ། ། འདུ་ཤེས་ཙམ་ལ་རབ་ཏུ་
གནས། ། བརྗོད་པར་བྱེད་ལས་ཐ་དད་པའི། ། བརྗོད་པར་བྱ་བ་ཡོད་མ་
ཡིན། ། ཆོས་རྣམས་ཐམས་ཅད་མིང་མེད་དོ། ། བདག་མེད་པར་ཡང་ཡོངས་
སུ་གསལ། ། ཡང་དག་མིན་པའི་ཆོས་འདི་དག ། རྣམ་པར་རྟོག་པས་ཀུན་
ནས་བསླང་། ། གང་གིས་སྟོང་པ་ཞེས་བརྟགས་པའི། ། རྟོག་པ་དེ་ཡང་འདི་
སྟོང་ངོ་། ། མིག་གིས་གཟུགས་རྣམས་མཐོང་བར་ནི། ། དེ་ཉིད་གསུངས་པས་
གང་བཤད་པ། – ། ལོག་པར་ཞེན་པའི་འཇིག་རྟེན་ལ། ། ཀུན་རྫོབ་བདེན་པར་
བརྗོད་པ་ཡིན། ། གང་དུ་ཚོགས་པར་མཐོང་བ་ནི། ། འདྲེན་པས་སྟོན་པར་
བྱེད་པ་ཡིན། ། བློ་དང་ལྡན་པའི་དོན་དམ་གྱི། ། ཉེ་བར་བརྟགས་པའི་ས་དེ་
གསུངས། ། མིག་གིས་གཟུགས་ནི་མི་མཐོང་སྟེ། ། ཡིད་ཀྱིས་ཆོས་རྣམས་མི་
རིག་གོ །འཇིག་རྟེན་པ་ཡི་ཡུལ་མིན་གང༌། ། འདི་ནི་མཆོག་ཏུ་བདེན་
པའོ། ། མིག་མེད་གཟུགས་ཀྱང་ཡོད་མིན་ཞིང་། ། སྣང་བ་ཡིད་ལ་བྱེད་པ་
མེད། ། སེམས་ནི་རྨི་ལམ་བཞིན་དུ་འཁྲུལ། ། ཐམས་ཅད་ཡོད་མིན་མེད་
པའང་མིན། ། སྲིད་པ་ལས་འདས་པ་སློབ་དཔོན་འཕགས་པ་ཀླུ་སྒྲུབ་ཀྱིས་
མཛད་པ་རྫོགས་སོ། །
ཁ་ཆེའི་པཎྜི་ཏ་ཤྲཱི་ཐ་ར་ཐ་དང༌། ཞུས་ཆེན་གྱི་ལོ་ཙཱ་བ་དགེ་སློང་གྲགས་
འབྱོར་ཤེས་རབ་ཀྱིས་བསྒྱུར་བའོ། ། ། །

 ཡོན་ཏན་མཐའ་ཡས་པར་བསྟོད་པ།
རྒྱ་གར་སྐད་དུ། གུ་ཎ་པ་མནྟ་སྟོ་ཏྲ། བོད་སྐད་དུ། ཡོན་ཏན་
མཐའ་ཡས་པར་བསྟོད་པ། ། ཐམས་ཅད་མཁྱེན་པ་ལ་ཕྱག་འཚལ་ལོ། ། རྒྱལ་
བའི་ཡོན་ཏན་མཐའ་མི་འཆོལ་བས། ། གལ་ཏེ་ཁྱོད་བསྔགས་མི་བརྗོད་ན། །
འགའ་ཡང༌ ཁྱོད་བསྟོད་མ་བགྱིད་ཁྱོད་ཀྱི་འབྱོར་པ་འགྲོ་བས་རྟོགས་མ་
མཆིས། ། གང་སླད་འགྲོ་འདིས་ཁྱོད་ལ་བསྟོད་པ་བགྱིས་ཀྱང་ནོངས་པ་མ་
མཆིས་པ། ། དེ་སླད་དོན་འདིར་བདག་ནི་བློ་གྲོས་རབ་ཏུ་ཆུང་ཡང་བརྩོན་པ་
ལགས། ། སྲིད་གསུམ་དག་ལ་ཕན་བརྩོན་བློ་མངའ་ངན་སོང་གནས་ནའང་
བསྔགས་པར་འོས། ། རང་དོན་སྨོན་པའི་བློ་གྲོས་ཅན་ནི་མྱ་ངན་འདས་ཀྱང་མ་
ལགས་ཤེས། ། དེ་སླད་ཁྱོད་ནི་འཁོར་བའི་འཇིག་པས་མི་ལྡོག་བརྟན་ཞིང་མི་
གཡོ་བས། ། འཇིག་རྟེན་སྐྱེ་ཞིང་འཆི་བས་ཉམས་ཐག་ཡོངས་སུ་བསྐྱབ་པར་
བརྩོན་པ་ལགས། ། སྲིད་པའི་འགྲོ་བ་དག་ཏུ་སྡུག་བསྔལ་རྣམས་ཀྱིས་རྨས་པའི་
སེམས་ཅན་ལ། ། བདག་གིས་བློ་གྲོས་བརྩུབ་པོས་སྡུག་བསྔལ་རྣམ་མང་དེ་དང་
དེ་བསྒྲུབ་པས། ། དེ་ཕྱིར་བདག་གི་དེ་དག་རྣམས་ལ་བདེ་བ་བསྐྱེད་ཕྱིར་བཟོད་
བྱ་ཞེས། ། དེ་སླད་ཁྱོད་ནི་འགྲོ་ལ་ཞི་བའི་བདེ་བ་བསྐྱེད་སླད་བརྩོན་པ་
ལགས། ། སེམས་ཅན་གང་དག་མ་རིག་ལྡོངས་པས་བསམ་པ་རྒུད་པའི་བློ་གྲོས་
ཅན། ། ཕ་དང་བུར་གྱུར་རྣམས་ཀྱིས་བདག་ལ་གཉེན་མཉམ་བྱམས་པས་ཕན་
བཏགས་པ། ། དེ་དག་བཏང་ནས་གཅིག་པུ་ཐར་པར་བྱེད་པ་བདག་གི་ཚུལ་
མིན་ཞེས། ། དེ་སླད་ཁྱོད་ཀྱིས་འགྲོ་བ་མགོན་མེད་ངེས་ཐར་བགྱི་སླད་སྨོན་ལམ་
བཏབ། ། སྔོན་ཆད་འཁོར་བར་སྡུག་བསྔལ་ཀུན་ཏུ་མྱོང་གྱུར་ཚེ་ན་བདག་ལ་

ནི། ། གང་དག་ཡུན་རིང་ངོ་ཤེས་བྱམས་སེམས་ལྡན་པས་ལན་བརྒྱར་གྲོགས་
བྱས་པ། ། བདེ་བ་ཐོབ་ཚེ་དེ་དག་བཀོལ་ནས་ཇི་ལྟར་ཡོངས་སུ་སྤྱད་བྱ་
ཞེས། ། དེ་སླད་ཁྱོད་ནི་བདུད་རྩིའང་སེམས་ཅན་ཀུན་དང་ཐུན་མོང་གསོལ་
བར་བརྩོན། ། མཆོག་སྦྱིན་འགྲོ་བར་སེམས་ཅན་རྣམས་དང་ལྷན་ཅིག་ལོངས་
སྤྱོད་འདས་དགོངས་ནས། ། དེ་དག་ངེས་པར་ཡོངས་སུ་མི་གཏོང་བས་ན་ཁྱོད་
ཀྱི་བརྟན་པ་ནི། ། ཇི་ལྟར་ཁྱོད་ཉིད་ནེ་ཙེར་འཁྲུངས་ཚེ་ལྗོན་ཤིང་གཞོན་ནུར་
ལེགས་སྤྱད་པའི། ། ལྗོན་ཤིང་རྒས་པར་གྱུར་ཀྱང་ཡོངས་སུ་མི་སྟོང་དེ་ལྟར་
བརྩོན་པ་ལགས། ། གང་སླད་འགྲོ་བ་མྱ་ངན་མ་འདས་མྱ་ངན་ཁྱོད་འདའ་བློ་
མ་བྱུང༌། ། གཞན་གྱི་བདེ་གཤེགས་གོ་འཕང་བརྙེས་པས་ནུས་པ་མ་ལགས་དེ་
མི་མཛད། ། དེ་སླད་ཁྱོད་ནི་ཀུན་མཁྱེན་ཡོན་ཏན་གཏེར་དག་བརྙེས་མཛད་
སླད་དུ་བརྩོན། ། སྟོབས་བཅུའི་ཡོན་ཏན་བདག་གིར་མཛད་པ་ལས་གཞན་
ཁྱོད་ལ་ཕྲད་མི་མངའ། གང་སུ་ལ་ལ་དག་གིས་བདེ་གཤེགས་གོ་འཕང་བརྙེས་
པ་དེ་དག་ཀྱང་། ། འདི་བས་ཤིན་ཏུ་སྨད་པའི་གནས་སྐབས་དག་ཏུ་ལྟུང་བ་
འབྱུང་ངོ་ཞེས། ། དེ་སླད་ཁྱོད་ཀྱིས་ཉམ་པར་ལྷུང་བའི་ཚེ་ཡང་བདག་ཉིད་སྨད་
མ་མཛད། ། བདག་ལ་སྨོད་པ་མི་རུང་སྐྱེས་བུ་དར་བ་གཞུམ་པར་བགྱིད་པ་
ལགས། ། གང་སླད་གལ་ཏེ་རང་ལ་རག་ལས་འབད་པས་བྱང་ཆུབ་ཐོབ་གྱུར་
ན། ། སངས་རྒྱས་གོ་འཕང་རྙེད་དཀའ་མ་ལགས་སྙམ་དུ་ཁྱོད་ཀྱི་བློ་གྲོས་
བྱུང༌། ། དེ་སླད་ཁྱོད་ཀྱིས་ཉམ་ངའི་དུས་སུའང་ཀུན་མཁྱེན་སྨོན་ལམ་བརྟན་
བཟློག་པ། ། དམན་ལ་དགའ་བ་རྣམས་ཀྱི་ཚིག་དག་ཁྱོད་ཀྱི་ཁྱད་དུ་གསད་པར་
མཛད། ། ཉོན་མོངས་ཆུ་བོ་རབ་འཁྲུག་ངན་འགྲོ་ཁ་དག་རྟག་ཏུ་གདངས་པ་
དང་། ། སྐྱེ་བོ་གཡོ་དང་སྡིག་པའི་གྲོགས་པོ་རྟོག་པར་རྒྱུན་ཏུ་གནས་པ་
དག ། ཐུབ་རྣམས་རྙེད་པར་དཀའ་ཞེས་དེ་ལྟར་སེམས་ཞུམ་འགྲོ་བ་གཏོང་
བའི་རྒྱུ། ། གང་ལགས་དེ་ཉིད་ཁྱོད་ཀྱི་ཐུགས་རྗེ་རྟག་ཏུ་སྐྱེ་བའི་རྒྱུར་ཡང་

འགྱུར། །ཇི་ལྟར་འགྲོ་བ་རྣམས་ལ་ཁྱོད་བློ་ཤིན་ཏུ་བྱམས་པ་སྐྱེ་བ་ལྟར། །
འཇིག་རྟེན་འདི་དག་རང་ལའང་བྱམས་པའི་བློ་གྲོས་སྐྱེ་བར་མི་འགྱུར་ལ། །
འཇིག་རྟེན་ཕོངས་པའི་གནས་སྐབས་གྱུར་ན་བདག་ཉིད་དག་ཀྱང་གཏོང་བར་
བགྱིད། ། ཁྱོད་ནི་ཤིན་ཏུ་ཉམ་ངའི་དུས་སུའང་འགྲོ་བ་གཏོང་བར་བཞེད་མ་
མཆིས། ། གང་ཞིག་སྐྱེ་བོ་དམན་དང་ཕོངས་པ་རེ་བའི་བསམ་ལྡན་མཐོང་ན་
ཡང་། ། བརྩེ་མེད་འབྲས་བུ་འདོད་པས་སྣོད་གཞན་ཡོན་ཏན་དག་དང་ལྡན་
ཆོལ་བ། ། བསམ་བརླག་དེ་ནི་སྦྱིན་པ་བྱེད་ཀྱང་སློང་བ་རྣམས་དང་མཚུངས་སོ་
ཞེས། ། དེ་སླད་ཁྱོད་ནི་ཐུགས་རྗེ་སློང་བ་རྣམས་ལ་སྦྱིན་པར་བཞེངས་ལ་
ཞུགས། ། འགའ་ཞིག་རང་ཉིད་མ་ཐུལ་བཞིན་དུ་རིགས་པར་ལྡན་པའི་ཚིག་
སྨྲས་ཡང་། ། རང་གི་ཚིག་དང་འགལ་བར་སྤོང་པས་གཞན་དག་གདུལ་བར་མི་
ནུས་ཞེས། ། ཁྱོད་ཀྱི་དགོངས་ནས་དེ་སླད་འགྲོ་བ་མཐའ་དག་ཐུགས་ལ་གཞག་
མཛད་ནས། ། རེ་ཞིག་བདག་ཉིད་མ་དུལ་བ་ཉིད་དུལ་བར་མཛད་ཕྱིར་བརྩོན་
པ་ལགས། ། གང་སླད་མཁས་པ་རྣམས་ཀྱི་མི་དགེའི་ལས་ཀྱང་བདེ་བར་འགྱུར་
མོད་ཀྱི། ། འོན་ཀྱང་འཕགས་པས་མི་དགེ་བ་དག་ཀུན་ཏུ་བསྟེན་འོས་མ་ཡིན་
ཞེས། ། དེ་སླད་ཁྱོད་ནི་རྟག་ཏུ་རང་བཞིན་ཡོངས་སུ་དག་པས་སྡིག་ལས་
ལོག ། ངན་སོང་འཇིགས་པས་མ་ལགས་ལྷ་ཡི་བདེ་སྤྱད་བཞེད་པའི་ཕྱིར་མ་
ལགས། ། གང་དག་འགྲོ་ལ་མི་ལྟ་བདག་ཉིད་ཞི་བར་བགྱི་སླད་སྤྱོད་བགྱིད་
པ། ། དེས་ཀྱང་ཅི་སྟེ་བརྩོན་པ་མ་བསྟེན་སླན་ཆད་བསམ་རྫོགས་མི་འགྱུར་
ན། ། གང་གིས་འགྲོ་བ་མ་ལུས་བསྒྲལ་ཕྱིར་བརྩོན་པ་བརྩམས་པས་ཅི་སྨོས་
ཞེས། ། དེ་སླད་ཁྱོད་ཀྱིས་རང་གི་བདེ་ལ་མ་གཟིགས་བྱང་ཆུབ་སླད་དུ་
བརྩོན། ། ཁྱོད་ཀྱིས་འབྱོར་པ་ཆུང་བའི་ཚེ་ཡང་སྦྱིན་པར་བཞེད་པ་མ་སྤངས་
ལ། ། བདོག་པ་ཆུང་ཡང་སློང་བ་རྣམས་ལ་ཞུམ་མི་མངའ་བའི་ཐུགས་ཀྱིས་
སྩལ། །དབང་ཕྱུག་ཆེན་པོ་མདའ་ཡང་ཚུལ་དང་འགལ་བའི་ཐ་སྙད་མི་མངའ་

ལ། ། ན་ཚོད་ལང་ཚོར་གྱུར་ཀྱང་འདོད་པ་རྣམས་ལ་ཐུགས་ན་ཆགས་མི་
མངའ། ། ཁྱོད་ཀྱི་ཐོས་དང་བློ་གྲོས་ཆེ་བའི་ཚེ་ནའང་བདག་བསྟོད་མ་མཛད་
ལ། ། འགྲོ་བ་ཡོན་ཏན་ཆུང་བ་གཞན་རྣམས་ཀྱང་ནི་མཐོན་པོར་བཀུར་བར་
འགྱུར། ། ཡོན་ཏན་ཚོགས་ལ་གནས་ཚེ་ཉིད་ཀྱང་སྤྱོད་པ་ཉེས་པ་ཆུང་ངུའང་
བཟུང༌། ། འགྲོ་བ་རྨུ་རྒོད་རྣམས་ལ་རྩོལ་བ་མི་མངའ་བདེ་བར་གནས་པས་
ཞུགས། ། ཁྱོད་ཀྱི་ཐུགས་ནི་སྲིད་དང་ཉོན་མོངས་སྐྱེ་བས་ཞི་ལ་དགྱེས་གྱུར་
ཀྱང༌། ། ཐུགས་རྗེ་ཉིད་ཀྱིས་མཛད་པའི་ཡོན་ཏན་སྐྱེ་བོ་རྣམས་དང་རྗེས་སུ་
མཐུན། ། བྱེད་པ་མ་གཏོགས་གཞན་གྱི་འབྲས་བུ་མི་མྱོང་བ་ནི་ཁྱོད་མཁྱེན་
ཀྱང་། ། འོན་ཀྱང་སེམས་ཅན་རྣམས་ཀྱི་འབྱོར་པ་བསྐྱེད་སླད་བསོད་ནམས་
གཏེར་རྣམས་བདར། ། ཁྱོད་ལ་ཤེས་རབ་ལ་སོགས་ཡོན་ཏན་གང་དག་རྟག་ཏུ་
མངའ་འགྱུར་བ། ། དེ་དག་ཁྱོད་ཀྱི་འགྲོ་བ་དག་ནི་དོན་རྣམས་ཉིད་དུ་ཉེ་བར་
སྤྱད། ། དེ་ལས་ཁྱོད་ཀྱི་བསོད་ནམས་འབྲས་བུ་གཞན་དུ་མཆིས་པ་མ་ལགས་
ལ། ། དེ་དག་འགྲོ་བའི་འབྱོར་སླད་ཡོངས་ཀྱང་དོན་མ་མཆིས་མ་ལགས། །
ཁྱོད་ལ་གཞན་ལ་སྨན་པའི་ཐབས་དང་བྲལ་བའི་དུས་འགའ་བྱུང་མ་གྱུར། །
ཐབས་བྱུང་མ་གྱུར་འབྲས་བུ་མ་མཆིས་མ་ལགས་འབྲས་བུ་ཆུང་མ་ལགས། །
བསོད་ནམས་ཆུང་ངུ་རྩོམ་པ་དག་ལ་ཁྱོད་ནི་མངོན་དགྱེས་མ་ལགས་ལ། །
བསོད་ནམས་ཆུ་བོ་དག་གིས་ངོམས་པར་མ་གྱུར་ཆབ་ཀྱིས་རྒྱ་མཚོ་བཞིན། །
མཚན་མོ་སྟོན་ཀའི་ཟླ་བ་ཉ་བའི་མདངས་ཀྱི་ཉམས་དགར་གྱུར་པ་དང་། །
རྫིང་བུ་ཨུཏྤལ་རྒྱས་པ་གཉིད་བྲལ་མིག་ལ་རྔམ་བརྗིད་བྱེད་རྣམས་དང༌། ། རི་
བོ་ལྗོན་ཤིང་མེ་ཏོག་རྒྱས་པ་བརྒྱ་ཡིས་རྩེ་མོ་དཀྲིགས་རྣམས་ཀྱིས། ། གཞན་ལ་
གཅིག་ཏུ་སྨན་དགྱེས་ཁྱོད་ཀྱི་བློ་གྲོས་འཕྲོ་ལས་པར་རྔོ་མི་ཐོག་
སྡུག་བསྔལ་དག་གིས་རྨས་ཚེ་ཁྱོད་ནི་ཉིད་ལ་བྱམས་པ་ཡིས། ། ཡུལ་གྱི་དགའ་
བསྟེན་ཉམས་སུ་བླང་བྱ་མིན་ཞེས་ཐུགས་རྗེའི་བློས་མཁྱེན་ནས། ། གླིང་བཞིའི་

དབང་ཕྱུག་མངའ་ཡང་ཡུལ་རྣམས་ཀྱིས་ནི་ཐུགས་ཀྱང་མི་འཕྲོགས་པ། ། ཁྱོད་
ཀྱིས་གཞན་སྨན་ལྷུར་བཞེས་མཛད་པས་དུས་དག་ཤིན་ཏུ་འདས་པར་
བགྱིས། ། ཕྲུག་ཅིང་འབྱོར་པ་སློང་བ་རྣམས་ཀྱིས་ལེགས་པར་སྤྱད་པར་མ་བྱས་
དང་། ། དུར་ཁྲོད་ལྗོན་ཤིང་མེ་ཏོག་རྒྱས་པའི་ལྗིད་ཀྱི་གཡུར་ཟ་མཚུངས་སོ་
ཞེས། ། དེ་སླད་བསོད་ནམས་དམན་པའི་འབྱོར་པ་དག་ལ་སློང་རྣམས་མི་སྤྱོད་
པས། ། ཁྱོད་ཀྱི་དཀོར་ནོར་སློང་བ་མ་མཆིས་པ་ན་ཐུགས་ལ་བཅགས་པར་
གྱུར། ། གང་ཞིག་བརྩེ་མེད་སྲེད་པས་ཚོང་བ་བཞིན་དུ་འབྲས་བུའི་ཕྱིར་སྩལ་
ནས། ། དེ་ནི་འབྲས་བུ་ཡང་ནི་སློང་བ་རྣམས་ལ་སྦྱིན་པར་སྤྲོ་མ་མཆིས། །
གང་གི་སླད་དུ་ཁྱོད་ཀྱི་གཏོང་བ་རྟག་ཏུ་གཞན་ལ་སྨན་གྱུར་པ། ། དེ་སླད་དེ་ཡི་
འབྲས་བུའང་སློང་བ་རྣམས་ཀྱིས་རང་གི་ལག་པར་བཟུང༌། ། རི་ངོས་ལྗོན་ཤིང་
འབྲས་བུ་སྨིན་པ་དག་ཏུ་བྱ་རྣམས་ལྟ་བུ་དང༌། ། དགོན་པའི་རྫིང་བུ་བསྐྱེད་
ཤིང་བཟང་པོས་བསྐོར་བ་དག་ཏུ་ངལ་རྣམས་ལྟར། ། འཛེམ་མེད་སློང་བས་
དགྱེས་པ་ཁྱོད་ལ་བག་ཕེབས་འབྱོར་པ་འཚལ་བ་ཡིས། ། སློངས་མོ་པ་དག་ཀུན་
ནས་མྱུར་བར་མངོན་དུ་ལྷགས་ནས་སྡོད་ཅིང་མཆིས། ། དཔལ་འབྱོར་
འབངས་དང་བཙུན་མོ་རང་གི་ཤ་དང་སྲོག་ཀྱང་གཏོང་བ་དང་། ། ཁྱོད་ཀྱིས་
སྲས་གཞོན་རབ་སྡུག་སྟོན་ཟླ་ཚེས་པ་དྲི་མེད་གཟུགས་ལྡན་པའང་། ། སློང་བ་
རྣམས་ལ་གཏོང་བ་མཛད་ལ་བརྩོན་པར་གྱུར་པ་ཇི་ལྟ་བ། ། དེ་ལྟར་གཏོང་ལ་
གོམས་པ་ཁྱོད་ཀྱི་ཐུགས་ལ་བརྟན་པ་ཉིད་ཀྱང་བྱུང༌། ། གང་ཞིག་ཐོས་པར་
གྱུར་ནའང་འཇིག་རྟེན་འདི་ན་གནོད་པ་སྐྱེ་འགྱུར་བ། །གང་ཡང་ཁྱོད་ཉིད་
ཀྱིས་ཀྱང་ཡུན་རིང་སྐུ་ཉམས་བཞེས་པར་མི་སྤྱོད་པའི། ། སྤྱོད་པ་དེ་དག་ཁྱོད་
ལ་གོམ་པས་དུས་སུ་རང་གི་རང་ཉིད་གྱུར། ། དེ་སླད་ཡོན་ཏན་དག་ནི་ཡོངས་
གོམས་མ་བགྱིས་སྤེལ་བར་དཀའ་བ་ལགས། ། ཇི་ལྟར་སྨན་པ་གདོན་གྱིས་ཟིན་
ལ་གདོན་རྣམས་བསལ་བར་བགྱི་སླད་དུ། ། བརྡེག་ཅིང་ཚིག་རྩུབ་སྨྲ་བར་སྤྱོད་

ཀྱང་ཟིན་པ་ཉིད་ལ་བརྡེག་མི་བགྱིད། ། དེ་ལྟར་ཁྱོད་ཀྱང་ཉོན་མོངས་ཉིད་ལ་
བརྩེ་དང་བྲལ་བས་སྤྱོད་མཛད་ཀྱི། ། འགྲོ་བ་ཉོན་མོངས་གྱུར་པ་ལ་ནི་ཁྱོད་
ཉིད་ཐུགས་རྗེ་མཛད་པ་ལགས། ། ཁྱོད་ཀྱི་རྟག་ཏུ་ཡོན་ཏན་ནོར་ལྷག་རྣམས་ལ་
གུས་པས་བསགས་པ་མཛད། ། མཉམ་པ་རྣམས་ལ་ཡོན་ཏན་གོམས་པ་བགྱི་
སླད་བྱམས་པའི་ཐུགས་ཀྱིས་སྤྱད། ། སྨན་ལ་ཐུགས་རྗེས་བརྩོན་པ་མཆོག་གིས་
ཡོན་ཏན་རྣམས་བསྐྲུན་ཏེ། ། འགྲོ་བ་རྣམས་ལ་ཁྱོད་ཀྱིས་ཇི་ལྟར་རིགས་པར་
ལེགས་པར་མཛད་ལ་ཞུགས། ། ཇི་ལྟར་མ་མ་རང་ལུས་སྣ་ཚོགས་ཐབས་ཚུལ་
མང་པོས་འཛིན་བགྱིད་ཀྱང་། ། གཞོན་ནུའི་ནད་བསལ་ཆེད་ལགས་དགའ་
སྐྱེད་མ་ལགས་ལུས་ཕྱིར་མ་ལགས་པ། ། དེ་ལྟར་ཁྱོད་ཀྱང་བརྩོན་པ་ཆེན་པོས་
ཡོན་ཏན་བདག་ཉིད་ཀུན་མཛད་པ། ། འགྲོ་བས་ལོངས་སྤྱོད་ཆེད་ལགས་
གྲགས་དང་གཞན་དག་ཟིལ་མནན་ཆེད་མ་ལགས། ། ཁྱོད་ཀྱི་བློ་གྲོས་གཞན་ལ་
སྨན་པའི་ཐབས་མཁྱེན་མཛད་སླད་ཞུགས་གྱུར་པ། ། འདི་ལྟར་ཁྱོད་ཉིད་
ཐུགས་རྗེས་རྣམ་པ་དེ་དག་ཉིད་ལ་ཞུགས་ལགས་གདའ། ། ཁྱོད་ནི་བརྩོན་
འགྲུས་འཕགས་པས་བཙལ་བ་ཆེ་ཡང་མཉེལ་བར་མ་གྱུར་པ། ། དེ་གསུམ་དག་
གིས་ཁྱོད་ཀྱིས་གཞན་སྨན་མ་བསྒྲུབས་ཅུང་ཟད་བྱུང་མ་གྱུར། ། ཁྱོད་ནི་འབད་
རྩོལ་ཆེན་པོ་ཅན་གྱི་ཕྲིན་ལས་མངའ་བར་མི་བཞེད་ལ། ། སྤྱོད་པ་ཤིན་ཏུ་རྨད་
དུ་བྱུང་བ་གཅིག་ཏུ་བསམ་ཡས་འདི་ཡང་བྱུང་། ། གང་སླད་ཁྱོད་ཀྱིས་སེམས་
ཅན་མ་མཆིས་པ་འདི་ཐུགས་སུ་ཆུད་གྱུར་ཀྱང་། ། འདི་ལྟར་སེམས་ཅན་དོན་
བགྱི་སླད་དུ་གྲངས་མེད་དུས་སུའང་སྲིད་པར་ཞུགས། ། གང་སླད་ཤེས་རབ་
དོན་དམ་བསྟེན་ཅིང་སྙིང་རྗེ་ཀུན་རྫོབ་བསྟེན་མཛད་པ། ། དེ་སླད་དོན་བཞིན་
དགོངས་མཛད་ཁྱོད་ལ་སེམས་ཅན་མཆིས་པ་མ་ལེགས་ཀྱང་། ། གང་ཚེ་ཁྱོད་ནི་
སྟོབས་བཅུ་བསྐྱེད་པའི་ཐུགས་རྗེ་དག་དང་ལྡན་གྱུར་པ། ། དེ་ཚེ་འགྲོ་བ་ཉམས་
ཐག་རྣམས་ལ་ཁྱོད་བྱམས་བུ་ལ་ཕ་བྱམས་བཞིན། ། འགྲོ་བ་གཏུགས་དང་ཉོན་

མོངས་བསམ་པས་བྱང་ཆུབ་མཆོག་ཐོབ་མ་མཆིས་ལ། ། ཉོན་མོངས་ཕྱོགས་
པས་རང་ལ་སྨན་པར་བགྱིད་པའང་ཐོབ་འགྱུར་མེ་ལགས་པ། ། དེ་སླད་ཁྱོད་
ཀྱིས་བྱང་ཆུབ་བརྙེས་སླད་བརྩོན་འགྲུས་བརྟན་པ་མཛད་པ་ན། ། ཉོན་མོངས་
ངེས་པར་མ་བསྲེགས་རན་(རིམ་)གྱི་དུམ་བུ་བཞིན་དུ་སྤང་བར་མཛད། །
ཁྱོད་ཀྱིས་ཉོན་མོངས་དྲེན་དང༌ མཁྱེན་པས་གཟུང་བས་ཡོན་ཏན་སྣ་ཚོགས་
གྲུབ། ་། ཉོན་མོངས་སྤང་བར་གྱུར་པ་བྱང་ཆུབ་རྒྱུར་ཡང་ཉེ་བར་འགྱུར་ལགས་
ཏེ། ། འདི་ལྟར་དེ་ཡིས་ཁྱོད་བློ་ཤུལ་གོལ་ཡུལ་ཅན་དུ་ཡང་མ་བགྱིས་ལ། །
འགྲོ་བ་རྣམས་སུ་སྐྱེ་བ་བརྒྱུད་པའང་ཡོན་ཏན་རྣམས་ཀྱི་ཞིང་དུ་མཛད། ། འགྲོ་
བ་ཉོན་མོངས་གྱུར་དང་སྡུག་བསྔལ་བརྒྱ་དག་བྱུང་བས་བཅོམ་པ་ཡིས། ། རྩོལ་
དང་བྲལ་ཞིང་མགོན་མ་མཆིས་པས་གང་དང་གང་དུ་སྤྱོད་བགྱིད་པ། ། འགྲོ་བ་
དེ་ནི་ཉོན་མོངས་དགྲ་ཐུལ་ཁྱོད་ཉིད་ཐུགས་རྗེས་སྤྱོད་པ་ན། ། སྲིད་པ་ལེན་
དང་གཏོང་དང་གནས་པ་དག་ལ་མངའ་དབང་མཆིས་པ་ལགས། ། ཅི་ཡང་
མེད་པའི་སྐྱེ་མཆེད་ཀྱི་ནི་ཡུལ་ཅན་ཕྲ་རྒྱས་རྣམས་བཅོམ་ནས། ། དེ་དག་སྤང་
བའི་ཐབས་ཚུལ་གང་ལགས་དམ་པའི་ཚོགས་ལ་ཡུན་རིང་བཤད་པ་མཛད། །
ས་གསུམ་སྨན་པའི་ཐབས་མཁས་མངའ་བ་ཁྱོད་ཀྱིས་ཕྱིར་ཡང་དྲངས་ནས་
ནི། ། དུད་འགྲོ་དག་ཏུའང་སྨོན་པ་མཛད་ནས་སྐྱེ་བ་བརྒྱ་ཕྲག་རྣམས་ཀྱང་
མཛད། ། སྔོན་གྱི་མི་དགེའི་ཕྲིན་ལས་རྣམ་པར་སྨིན་པར་མ་ངེས་གང་ལགས་
པ། ། དེ་དག་དུད་འགྲོའི་འགྲོ་བར་གཤེགས་ལ་གཞོལ་པ་ཁྱོད་ལ་མངའ་མཆིས་
པས། ། ཁྱོད་ཀྱིས་རྣམ་སྨིན་ཆེད་དུ་དྲངས་ཏེ་ཐུགས་ལ་དགོངས་པའི་དོན་
བསྒྲུབ་པ། ། དྲང་སྲོང་གིས་བཤད་གསང་སྔགས་ཞི་བས་དུག་གི་ཤུགས་དག་
བཟློག་པ་བཞིན། ཁྱོད་ཀྱིས་རྟག་ཏུ་མི་དགེའི་ཆོས་དང་གཡུལ་དག་ཕྲད་པར་
གྱུར་པ་ན། ། འགྲོ་བ་དར་མཛད་མཁས་པ་ཁྱོད་ཀྱིས་འགྲོ་བ་དེ་དང་དེར་སྤྱོད་
པའི། ། ཚུལ་ཁྲིམས་མ་འབད་བརྟུལ་ཞུགས་ལྡན་པ་བཞིན་དུ་གྱུར་པ་ཇི་ལྟ་

བ། ། དེ་ལྟར་དམ་པའི་སྤྱོད་ལུགས་བྱང་ཆུབ་སྒྲུབ་པ་དག་ལ་གོམས་པར་
མཛད། ། མ་བཞིན་རེས་འགའ་ཐུགས་རྗེ་དག་དང་མ་བྲལ་མགོན་མ་མཆིས་
རྣམས་ཀྱི། ། སྡུག་བསྔལ་དེ་དང་དེ་དག་བསལ་སླད་འགྲོ་བ་སྡུག་བསྔལ་ཅན་
དག་ཏུ། ། བསྙེངས་དང་བྲལ་བ་སྤྱོད་པ་མཛད་པ་ཁྱོད་ཀྱི་ཐབས་ལ་མཁས་པ་
ནི། ། བསྒྲུབ་པར་དཀའ་དང་རྙེད་པར་དཀའ་བ་འགའ་ཡང་བྱུང་བར་མ་གྱུར་
ལགས། ། གང་སླད་སྣ་ཚོགས་ཐབས་ཀྱིས་འགྲོ་བ་སྡིག་པར་བྱིང་འདུལ་ཁྱོད་ལ་
ནི། ། དུད་འགྲོ་འགྲོ་བ་དག་ཀྱང་བདེ་འགྲོ་བཞིན་དུ་དོན་ཆེན་ཁོ་ནར་
གྱུར། ། ངན་སོང་དག་ཏུ་འཁྲུངས་ནའང་ལེགས་པར་སྤྱོད་པ་ཉམས་པ་མི་
མངའ་བ། ། དེ་སླད་ཁྱོད་ཀྱི་སྡིག་པའང་ཡོན་ཏན་གྱུར་པས་དགེ་བ་ཉིད་དང་
མཚུངས། ། ཁྱོད་ལ་ལེགས་བརྟེན་ཁ་ཅིག་བྱང་ཆུབ་གསུམ་ལ་བློ་གྲོས་ཅི་རིག་
ཞུགས། ། དེ་བཞིན་གཞན་དག་བསམ་གཏན་གཟུགས་མེད་དག་ལ་གོ་
འཕངས་བཞག་པ་མཛད། ། ཁ་ཅིག་གཏོང་ལ་ཞུགས་ཤིང་ངེས་ཚུལ་མཆིས་
ཀྱིས་འཚལ་གྱུར་པས། ། ཁྱོད་ཀྱིས་འཇིག་རྟེན་དག་ལ་སྨན་ཡོན་མ་བཏགས་པ་
ནི་འགའ་མ་མཆིས། ། ཁྱོད་ཀྱིས་འཇིག་རྟེན་དག་ན་འགྲོ་བ་གང་རྣམས་ངེས་
པར་ཐར་འཚོལ་བ། ། བདེ་འགྲོར་ཉེ་བར་དྲངས་ཤིང་དགེ་བ་ཡོངས་སུ་སྨིན་པ་
ཉིད་དུ་མཛད། ། ཁྱོད་ཀྱིས་འགྲོ་བ་ཞི་མཛད་སླད་དུ་འགྲོ་བ་རྣམས་སུ་སྤྱོད་པ་
ན། །དྲང་སྲོང་ཆེན་པོ་གཞན་དག་དུས་བཞིན་བྱུང་བས་ཞི་བར་མཛད་པ་
བཞིན། ། གང་སླད་ཁྱོད་ནི་འགྲོ་བའི་སྐྱེ་བ་བཅད་དང་རྫོགས་སངས་རྒྱས་
མཛད་མ་གཏོགས་པར། ། གཞན་གྱི་སྐྱེ་བ་ཞི་བར་མི་འགྱུར་སྙམ་དུ་བློ་གྲོས་
ངེས་གྱུར་པ། ། དེ་སླད་བྱང་ཆུབ་གཞོལ་བའི་ཐུགས་མངའ་ཁྱོད་ཀྱིས་སྲིད་རྩེ་
མན་ཆད་ཀྱི། ། ལམ་རྣམས་ཚུལ་བཞིན་སྟོན་པ་མཛད་པས་དུས་དག་འདའ་
བར་གྱུར་པ་ལགས། ། གང་ཞིག་རྟོགས་པར་མ་གྱུར་པ་ཡིས་འཇིག་རྟེན་མ་རིག་
ལྡོངས་གྱུར་པ། ། འགྲོ་བ་སྡུག་བསྔལ་མང་པོར་རྒྱུ་ཞིང་འཆི་བདག་མཚམས་

ལས་མི་འདའ་བའི། ། འཕགས་ལམ་འཇིགས་མེད་སྔོན་གྱི་དྲང་སྲོང་ཆེ་རྣམས་
རྗེས་གཤེགས་གང་ལགས་པ། ། དེ་ནི་ཁྱོད་ཀྱི་སྡུག་བསྔལ་མཐར་གཏུགས་སླད་
དུ་ཉིད་ཀྱིས་མཁྱེན། ། ཇི་ལྟར་དུས་མཐའི་ཚེ་ན་ཉི་མ་དུ་མས་ཆས་ཐལ་བ་དག་
ཀྱང་བསྲེགས་བགྱིད་པ། ། དེ་ལྟར་དྲེགས་བྲལ་ཁྱོད་ཀྱི་ཉོན་མོངས་བསྲབས་
པར་གྱུར་པའི་བག་ཆགས་ཀྱང༌། ། ཡེ་ཤེས་ཞུགས་ཆེན་འབར་བ་དག་གིས་ངེས་
པར་བསྲེགས་པར་གྱུར་པ་ལགས། ། གང་དག་ས་གསུམ་བླ་མ་རྣམས་ལ་ངེས་
པར་གནས་པར་འཚལ་བ་དག ། མུན་པ་ཆུང་ངུ་དང་ཡང་ལྷན་ཅིག་གནས་
པར་འགལ་པ་གང་ལགས་པའི། ། ཡོན་ཏན་མཐའ་ཡས་དེ་དག་མངོན་པར་
སངས་རྒྱས་ཚེ་ན་དུས་གཅིག་ཏུ། ། ཤིང་ལ་བྱ་རྣམས་གནས་འཆའ་བཞིན་དུ་
གྱུར་པ་ཁྱོད་ཀྱིས་གང་ལགས་བརྙེས། ། ཉི་མའི་འོད་ཟེར་གསལ་བ་སྟོང་ལྡན་ཟླ་
བ་སྤྲིན་དང་བྲལ་གྱུར་པས། ། ལྷག་པར་དགའ་བར་བགྱིད་པ་ནམ་མཁའི་
དཀྱིལ་ན་ངེས་པར་གནས་གྱུར་ཀྱང༌། ། གང་གིས་ཁེབས་པའི་འགྲོ་བ་སྲིད་པའི་
དགོན་པ་ཐིབས་པོར་འཁྱམས་བགྱིད་པའི། ། མ་རིག་མུན་ནག་དེ་དགེ་རབ་ཏུ་
ཞི་བའི་ཐབས་ཚུལ་ཁྱོད་ཀྱིས་བསྟན། ། སྡུག་བསྔལ་འཁྱམ་པ་འདི་ཡིན་དེ་རབ་
སྐྱེ་བར་འགྱུར་བའི་ཀུན་འབྱུང་འདི། ། དེ་མཐར་གཏུགས་པ་འདི་ཡིན་དེ་
རྟོགས་འགྱུར་ལ་གཞོལ་བའི་ཐབས་འདི་ཞེས། ། དེ་ལྟར་ཚངས་པ་ཁྱོད་ཀྱིས་
ཚངས་པར་ཟླ་འོད་གཙང་མ་དག་ཀྱང་བསྟན། ། དེ་དག་རྟོགས་བགྱིད་སྐྱེ་བ་
དམན་ཡང་ཚངས་པའི་གོ་འཕང་ཐོབ་པར་གྱུར། ། ཇི་སྲིད་ཉི་མའི་སྣང་བ་གང་
ལགས་དེ་ནི་ནུབ་ཀྱི་རི་དབང་གིས། ། ཉི་མ་ནུབ་པར་མ་བགྱིས་དེ་སྲིད་རབ་
རིབ་རབ་ཏུ་ཞི་བར་བགྱིད། ། ཁྱོད་ཀྱི་སྐྱེ་ཤི་མཐར་གཏུགས་བགྱི་སླད་ཐབས་
ཚུལ་བསྟན་པ་གང་ལགས་པ། ། དེ་ནི་ཁྱོད་ཉིད་ཞི་བར་གཤེགས་ཀྱང་སྙིང་གི་
མུན་ནག་ཞི་མཛད་ལགས། ། དེ་ལྟར་ཚངས་པའི་གཙོ་བོའི་ལྷ་ཡི་བླ་མར་གྱུར་
པ་ཚངས་གཏེར་གྱིས། ། བསྟོད་བགྱིས་བསྟོད་པར་འོས་པའི་བདེ་གཤེགས་

མངོན་སུམ་བཞུགས་བཞིན་བསྟོད་བགྱིས་པས། ། བདག་གིས་བསོད་ནམས་
གཏེར་དག་བསགས་པ་གང་ལགས་དེ་ཡིས་འགྲོ་བ་རྣམས། ། དྲང་སྲོང་ཆེན་པོ་
རྣམས་ཀྱི་དགོངས་པའི་ལེགས་པ་གང་ལགས་དེར་གྱུར་ཅིག ། ཡོན་ཏན་
མཐའ་ཡས་པར་བསྟོད་པ་སློབ་དཔོན་དཀོན་མཆོག་འབངས་ཀྱིས་མཛད་པ་
རྫོགས་སོ། །
རྒྱ་གར་གྱི་མཁན་པོ་སརྦ་ཛྙཱ་དེ་བ་དང་། ལོ་ཙཱ་བ་བནྡེ་རིན་ཆེན་མཆོག་
གིས་བསྒྱུར། ཞུས་ཆེན་གྱི་ལོ་ཙཱ་བ་བནྡེ་དཔལ་བརྩེགས་ཀྱིས་ཞུས་ཏེ་གཏན་ལ་
ཕབ་པའོ། ། ། །

ཡོན་ཏན་མཐའ་ཡས་པར་བསྟོད་པའི་འགྲེལ་བ།
རྒྱ་གར་སྐད་དུ། གུ་ཏཱ་བཏྱནྟ་སྔོཏྲ་ཊི་ཀ བོད་སྐད་དུ། ཡོན་ཏན་
མཐའ་ཡས་པར་བསྟོད་པའི་འགྲེལ་བ། འཕགས་པ་འཇམ་དཔལ་ལ་ཕྱག་
འཚལ་ལོ། ། རྒྱལ་བའི་ཡོན་ཏན་མཐའ་མི་འཚལ་ཞེས་བྱ་བ་གླེང་བསླང་བའི་
ཚིགས་སུ་བཅད་པ་འདིས་ནི་བསྡུས་པའི་དོན་བཞི་པོ་འདི་ལྟ་སྟེ། ཡོན་ཏན་
ཡོངས་སུ་མི་ཤེས་པ་དང་། ། སྒྲོ་འདོགས་པ་མེད་པར་བྱ་བ་དང་། ང་རྒྱལ་
མེད་པར་བྱ་བ་དང་།། འདོད་པའི་དོན་བསྒྲུབ་པར་བྱ་བ་རྣམས་བསྟན་ཏོ། །
དེ་ལ་དང་པོས་ནི་ཡོན་ཏན་ཡོངས་སུ་མི་ཤེས་པ་བསྟན་ཏོ། ། གང་སླད་འགྲོ་
འདིས་ཁྱོད་ལ་བསྟོད་པ་བགྱིས་ཀྱང་ཞེས་བྱ་བ་འདིས་ནི་སྒྲོ་འདོགས་པ་མེད་པ་
ཉིད་དོ། ། རབ་ཏུ་ཆུང་ཡང་ཞེས་བྱ་བ་འདིས་ནི་ང་རྒྱལ་མེད་པ་ཉིད་དོ། །
དོན་འདིར་བདག་ནི་བློ་གྲོས་རབ་ཏུ་ཆུང་ཡང་བརྩོན་པ་ལགས། ། ཞེས་བྱ་བ་
འདིས་ནི་འདོད་པའི་དོན་བསྒྲུབ་པར་བྱ་བ་བསྟན་ཏོ། ། དེ་ལ་ངན་སོང་གནས་
ནའང་ཞེས་བྱ་བ་ལ་སོགས་པའི་ཚིགས་སུ་བཅད་པ་ལྔ་བཅུས་བསྟོད་པ་རྩོན་པར་
བྱེད་དོ། ། དེ་ལ་བསྟོད་པ་ནི་ཐུན་མོངས་མ་ཡིན་པའི་ཡོན་ཏན་རྗོད་པར་བྱེད་
པའོ། ། དེ་ཡང་གནས་སྐབས་སུ་གསུམ་པོ་རྒྱུའི་གནས་སྐབས་དང་། འབྲས་
བུའི་གནས་སྐབས་དང་།སེམས་ཅན་གྱི་དོན་བྱེད་པའི་གནས་སྐབས་རྣམས་
དང་ལྡན་པ་ཡིན་ནོ།། དེ་རྒྱུའི་གནས་སྐབས་ནི་སེམས་བསྐྱེད་པ་ལ་སོགས་པ་
ནས་བྱང་ཆུབ་ཀྱི་སྙིང་པོ་ལ་འདུག་གི་བར་དག་ཡིན་ནོ། ། འབྲས་བུའི་གནས་
སྐབས་ནི་ཡང་དག་པར་རྫོགས་པའི་བྱང་ཆུབ་པའི་ཡེ་ཤེས་བསྐྱེད་པ་དང༌། །
སྐྱོན་དང་ཡོན་ཏན་ཐམས་ཅད་སྤངས་ཤིང་བརྙེས་པའི་གནས་སྐབས་ཡིན་

ནོ། ། སེམས་ཅན་གྱི་དོན་བྱ་བའི་གནས་སྐབས་ནི་ཆོས་ཀྱི་འཁོར་ལོ་བསྐོར་བ་
ལ་སོགས་པ་བསྟན་པ་ནས་ནུབ་པ་ལ་ཐུག་པའི་བར་དག་ཡིན་ནོ། ། དེ་ལ་རྒྱུའི་
གནས་སྐབས་ནི་བསམ་པའི་གནས་སྐབས་དང་། སྦྱོར་བའི་གནས་སྐབས་
དང་། ། དབང་མཛོད་པའི་གནས་སྐབས་རྣམས་སོ། ། བསམ་པའི་གནས་
སྐབས་ནི་གཞན་གྱི་དོན་ལ་འཇུག་པར་འགྱུར་བའི་སྨིན་ལམ་གང་ཡིན་པའོ། །
དེའི་ཉེ་བར་རྟོན་པ་ཡབ་བཞི་སྟེ། ། སྡུག་བསྔལ་བསྐྱེད་པ་ལ་སོ་སོར་རྟོག་པ་
དང༌། ། ཕན་བརྟགས་པ་ལ་སོ་སོར་རྟོག་པ་དང༌། ། གྲོགས་བྱས་པ་ལ་སོ་སོར་
རྟོག་པ་དང་། ། ཡང་དག་པར་ལོངས་སྤྱད་པ་ལ་སོ་སོར་རྟོག་པའོ། ། བྱང་
ཆུབ་ཀྱི་སྨོན་ལམ་དེའི་རྒྱུ་བཞི་སྟེ། ། རིགས་དང་དགེ་ཤེས་སྙིང་རྗེ་དང་། །
སྡུག་བསྔལ་རྣམས་ཀྱིས་མི་ལྡོག་པ། ། རྒྱུ་བཞི་རྐྱེན་ནི་འདི་དག་གིས། ། བྱང་
ཆུབ་སེམས་ནི་རབ་ཏུ་འཇུག ། ཅེས་གསུངས་པ་དག་སྟེ། དེ་ལྟར་ན་དོན་
བཅུས་ནི་བསམ་པ་བསྟན་ཏོ། ། དེ་ལ་ངན་སོང་གནས་ནའང་ཞེས་བྱ་བ་འདིས་
ནི་གཞན་གྱི་དོན་ལ་འཇུག་པར་འགྱུར་བའི་སྨོན་ལམ་བསྟན་ཏོ། ། དེའི་ཉེ་བར་
རྟོན་པ་བཞི་སྟེ། ། རེ་ཞིག་དེ་ལ་སྡུག་བསྔལ་རྣམས་ཀྱིས་རྨས་པའི་སེམས་ཅན་
ལ། ། ཞེས་བྱ་བ་འདི་དག་ནི་སྡུག་བསྔལ་བསྐྱེད་པ་ལ་སོ་སོར་རྟོག་པའོ། ། མ་
རིག་ལྡོངས་པས་ཞེས་བྱ་བ་འདི་དག་ནི་ཕན་བཏགས་པ་ལ་སོ་སོར་རྟོག་
པའོ། ། སྔོན་ཆད་འཁོར་བར་ཞེས་བྱ་བ་འདི་དག་ནི་གྲོགས་བྱས་པ་ལ་སོ་སོར་
རྟོག་པའོ། ། ལོངས་སྤྱོད་འདས་དགོངས་ཞེས་བྱ་བ་འདི་དག་ནི་ཡང་དག་པར་
ལོངས་སྤྱོད་པ་ལ་སོ་སོར་རྟོག་པའོ། ། གང་སླད་འགྲོ་བ་མྱ་ངན་མ་བཟླས་ཞེས་
བྱ་བ་འདི་དག་ནི་བྱང་ཆུབ་ཀྱི་སྨོན་ལམ་ཡིན་ནོ། ། དེའི་རྒྱུ་ཡང་རྣམ་པ་བཞི་
སྟེ། ། དེ་ལ་རེ་ཞིག་སྨད་པའི་གནས་སྐབས་དག་ཏུ་ཞེས་བྱ་བ་འདི་དག་ནི་
རིགས་ཡོད་པ་ཉིད་ཡིན་ནོ། ། གང་སླད་གལ་ཏེ་རང་ལ་རག་ལས་ཞེས་བྱ་བ་
འདི་དག་ནི་དགེ་བའི་བཤེས་གཉེན་ལ་བརྟེན་པའོ། ། ཉོན་མོངས་ཆུ་བོ་རབ་

འཁྲུག་ཅེས་བྱ་བ་འདི་དག་ནི་སྙིང་རྗེ་ཡིན་ནོ། ། འཇིག་རྟེན་འདི་དག་རང་
ལའང་བྱམས་པ་ཡི། ། ཞེས་བྱ་བ་འདི་དག་ནི་སྡུག་བསྔལ་གྱིས་མི་ཟློགས་པ་
ཡིན་ཏེ། ། དེ་ལྟར་ཚིགས་སུ་བཅད་པ་བཅུ་གཅིག་གིས་དོན་བཅུ་བསྟན་པ་ཡིན་
ནོ། ། བསམ་པའི་གནས་སྐབས་ཀྱི་ལེའུ་སྟེ་དང་པོའོ། ། ། །
སྦྱོར་བའི་གནས་སྐབས་ཞེས་བྱ་བ་ཡང་ཕ་རོལ་ཏུ་ཕྱིན་པ་སྟོན་པ་ཇི་སྙེད་
པ་ཡིན་ནོ། ། དེ་ཡང་རྣམ་པ་གཉིས་ཏེ། མོས་པས་སྤྱོད་པ་རྣམས་ཀྱི་དང༌།
ས་ཐོབ་པ་རྣམས་ཀྱིའོ། ། དེ་ལ་རེ་ཞིག་མོས་པས་སྤྱོད་པ་རྣམས་ཀྱི་ཕ་རོལ་ཏུ་
ཕྱིན་པ་ནི་བཅུ་སྟེ། འདི་ལྟར་སྦྱིན་པ་དང༌། ཚུལ་ཁྲིམས་དང་། བཟོད་པ་
དང་། བརྩོན་འགྲུས་དང་། ། བསམ་གཏན་དང༌། – ཤེས་རབ་དང༌།
ཐབས་དང་། སྨོན་ལམ་དང༌། སྟོབས་དང་། ཡེ་ཤེས་ཀྱི་ཕ་རོལ་ཏུ་ཕྱིན་པ་
དག་གོ ། དེ་ལ་གང་ཞིག་སྐྱེ་བོ་དམན་དང་ཕོངས་པ་རེ་བའི་བསམ་ལྡན་མཐོང་
ན་ཡང་ཞེས་བྱ་བ་འདི་དག་གིས་ནི་སྦྱིན་པའི་ཕ་རོལ་ཏུ་ཕྱིན་པ་བསྟན་ཏོ། །
རིགས་པར་ལྡན་པའི་ཚིག་སྨྲས་ཡང་ཞེས་བྱ་བ་འདི་དག་གིས་ནི་ཚུལ་ཁྲིམས་ཀྱི་
ཕ་རོལ་ཏུ་ཕྱིན་པ་བསྟན་ཏོ། ། གང་སླད་མཁས་པ་རྣམས་ཀྱི་མི་དགེའི་ལས་
ཀྱང་ཞེས་བྱ་བ་འདི་དག་གིས་ནི་མི་མཐུན་པའི་ཕྱོགས་སྤངས་པའི་སྒོ་ནས་བཟོད་
པའི་ཕ་རོལ་ཏུ་ཕྱིན་པ་བསྟན་ཏོ། ། བདག་ཉིད་ཞི་བར་འགྲོ་བ་ཞེས་བྱ་བ་འདི་
དག་གིས་ནི་བརྩོན་འགྲུས་ཀྱི་ཕ་རོལ་ཏུ་ཕྱིན་པ་བསྟན་ཏོ། ། སྦྱིན་པར་བཞེད་
པ་མ་སྤངས་ཞེས་བྱ་བ་འདི་དག་གིས་ནི་མི་མཐུན་པའི་ཕྱོགས་སྤངས་པའི་སྒོ་
ནས་བསམ་གཏན་གྱི་ཕ་རོལ་ཏུ་ཕྱིན་པ་བསྟན་ཏོ། ། བདག་བསྟོད་མ་མཛད་ལ་
ཞེས་བྱ་བ་འདི་དག་གིས་ནི་མི་མཐུན་པའི་ཕྱོགས་སྤངས་པའི་སྒོ་ནས་ཤེས་རབ་
ཀྱི་ཕ་རོལ་ཏུ་ཕྱིན་པ་བསྟན་ཏོ། ། སྲིད་དང་ཉོན་མོངས་སྐྱོ་བས་ཞེས་བྱ་བ་འདི་
དག་དང༌། ཤེས་རབ་ལ་སོགས་ཡོན་ཏན་ཞེས་བྱ་བའི་ཚིགས་སུ་བཅད་པ་འདི་
གཉིས་ཀྱིས་བརྒལ་བ་དང་ལན་དང་བཅས་པར་ཐབས་ཀྱི་ཕ་རོལ་ཏུ་ཕྱིན་པ་

བསྟན་ཏོ། ། དུས་འགའ་བྱུང་མ་གྱུར་ཞེས་བྱ་བ་འདི་དག་གིས་ནི་ཕུན་སུམ་
ཚོགས་པ་རྫོགས་པར་འགྱུར་བའི་སྨོན་ལམ་གྱི་ཕ་རོལ་ཏུ་ཕྱིན་པ་བསྟན་ཏོ། །
མཚན་མོ་སྟོན་ཀའི་ཟླ་བ་ཞེས་བྱ་བ་འདི་དག་གིས་ནི་སྟོབས་ཀྱི་ཕ་རོལ་ཏུ་ཕྱིན་པ་
བསྟན་ཏོ། ། འཇིག་རྟེན་སྡུག་བསྔལ་དག་གིས་རྨས་ཚེ་ཞེས་བྱ་བ་འདི་དག་གིས་
ནི་ཡེ་ཤེས་ཀྱི་ཕ་རོལ་ཏུ་ཕྱིན་པ་བསྟན་ཏོ། ། མོས་པས་སྤྱོད་པ་རྣམས་ཀྱི་སྦྱོར་
བའི་གནས་སྐབས་ཏེ་ལེའུ་གཉིས་པའོ། །
ས་ཐོབ་པ་རྣམས་ཀྱི་སྦྱིན་པ་ནི་ཕུན་སུམ་ཚོགས་པ་རྫོགས་པ་བཞི་དང་ལྡན་
པ་ཡིན་ཏེ། བསམ་པ་ཕུན་སུམ་ཚོགས་པ་དང་། སྤྱོད་པ་ཕུན་སུམ་ཚོགས་པ་
དང༌། ལེན་པ་པོ་ཕུན་སུམ་ཚོགས་པ་དང༌། སྦྱིན་པར་བྱ་བ་ཕུན་སུམ་ཚོགས་
པའོ། ། ཕྱུགས་ཅིང་འབྱོར་བ་ཞེས་བྱ་བ་འདི་དག་གིས་ནི་བསམ་པ་ཕུན་སུམ་
ཚོགས་པ་ཉིད་དོ། ། སྦྱིན་པ་སྤྲོ་མ་མཆིས་ཞེས་བྱ་བ་འདི་དག་གིས་ནི་སྦྱོར་བ་
ཕུན་སུམ་ཚོགས་པའོ། ། རི་ངོས་ལྗོན་ཤིང་འབྲས་བུ་སྨིན་པ་དག་ཏུ་བྱ་རྣམས་
ལྟ་བུ་ཞེས་བྱ་བ་འདི་དག་གིས་ནི་ལེན་པ་པོ་ཕུན་སུམ་ཚོགས་པའོ། ། དཔལ་
འབྱོར་འབངས་དང་བཙུན་མོ་ཞེས་བྱ་བ་འདི་དག་གིས་ནི་སྦྱིན་པར་བྱ་བ་ཕུན་
སུམ་ཚོགས་པ་སྟེ། སྦྱིན་པའི་ཕ་རོལ་དུ་ཕྱིན་པའོ།
གནོད་པ་སྐྱེ་ཞེས་བྱ་བ་འདི་དག་གིས་ནི་རང་བཞིན་ཡོངས་སུ་དག་པའི་ཚུལ་
ཁྲིམས་ཀྱི་ཕ་རོལ་ཏུ་ཕྱིན་པའོ། ། ཇི་ལྟར་སྨན་པ་གདོན་གྱིས་ཟིན་པ་ཞེས་བྱ་བ་
འདི་དག་གིས་ནི་རྣམ་པར་རྟོག་པ་དང་བྲལ་བའི་བཟོད་པའི་ཕ་རོལ་ཏུ་ཕྱིན་
པའོ། ། ། ཁྱོད་ཀྱིས་རྟག་ཏུ་ཡོན་ཏན་ནོར་ལྷག་རྣམས་ལ་གུས་པས་ཞེས་བྱ་བ་
འདི་དག་གིས་ནི་ཐབས་ཀྱིས་རྒྱས་པའི་བརྩོན་འགྲུས་ཀྱི་ཕ་རོལ་ཏུ་ཕྱིན་པའོ། །
ཇི་ལྟར་མ་མ་རང་ལུས་ཞེས་བྱ་བ་འདི་དག་གིས་ནི་ཐབས་ཀྱིས་རྒྱུས་པའི་བརྩོན་
འགྲུས་ཀྱི་ཕ་རོལ་ཏུ་ཕྱིན་པའོ། ། ཇི་ལྟར་མ་མ་རང་ལུས་ཞེས་བྱ་བ་འདི་དག་
གིས་ནི་སྐྱེ་བས་སྟོང་པའི་བསམ་གཏན་གྱི་ཕ་རོལ་ཏུ་ཕྱིན་པའོ། ། ཁྱོད་ཀྱིས་བློ་

གྲོས་ཞེས་བྱ་བ་འདི་དག་གིས་ནི་ཐབས་དང་བཅས་པའི་བརྩོན་འགྲུས་ཀྱིས་ཡང་
དག་པར་ཇི་ལྟ་བ་བཞིན་དུ་ཐུགས་སུ་ཆུད་པའི་ཤེས་རབ་ཀྱི་ཕ་རོལ་ཏུ་ཕྱིན་
པའོ། ། ཕྲིན་ལས་མངའ་བར་མི་བཞེད་ཅེས་བྱ་བ་འདི་དག་དང་། གང་སླད་
ཤེས་རབ་དོན་དམ་ཞེས་བྱ་བའི་ཚིགས་སུ་བཅད་པ་འདི་དག་གཉིས་ཀྱིས་ནི་
བརྒལ་བ་དང་ལན་དང་བཅས་པར་ཐབས་ཀྱི་ཕ་རོལ་ཏུ་ཕྱིན་པའོ། ། དེ་ལྟར་
ཚིགས་སུ་བཅད་པ་བཅུ་གཅིག་གིས་ས་ཐོབ་པ་རྣམས་ཀྱི་ཕ་རོལ་ཏུ་ཕྱིན་པ་
བདུན་བསྟན་པ་ཡིན་ནོ། ། ས་ཐོབ་པ་རྣམས་ཀྱི་སྦྱོར་བའི་གནས་སྐབས་ཏེ་ལེའུ་
གསུམ་པའོ།དེ་ལ་མངའ་དབང་མཛད་པ་ནི་ལྔ་སྟེ། ཉོན་མོངས་པ་དང༌། སྐྱེ་བ་
དང༌། ལས་དང་། ཐབས་དང༌། སེམས་ཅན་ཡོངས་སུ་སྨིན་པར་མཛད་
པ་དག་གོ ། དེ་ལ་ཉོན་མོངས་པ་བྱང་ཆུབ་ཅེས་བྱ་བ་འདི་དག་གིས་ནི་ཉོན་
མོངས་པ་ལ་མངའ་དབང་མཛད་པའོ། ། དྲན་དང་མཁྱེན་པས་བཟུང་བས་
ཤེས་(ཞེས་)བྱ་བ་འདི་དག་གིས་ནི་དེའི་དགོས་པའོ། ། འགྲོ་བ་ཉོན་མོངས་
འགྱུར་ཞེས་བྱ་བ་འདི་དག་གིས་ནི་སྐྱེ་བ་ལ་མངའ་དབང་མཛད་པའོ། ། ཅི་
ཡང་མེད་པའི་སྐྱེ་མཆེད་ཀྱིས་ནི་ཡུལ་ཅན་ཕྲ་རྒྱས་རྣམས་བཅོམ་ནས་ཤེས་
(ཞེས་)བྱ་བ་འདི་དག་གིས་ནི་དེའི་དགོས་པའོ། ། སྔོན་གྱི་མི་དགེའི་ཕྲིན་ལས་
ཞེས་བྱ་བ་འདི་དག་གིས་ནི་ལས་ལ་མངའ་དབང་མཛད་པའོ། ། དེ་བཞིན་དུ་
མི་དགེའི་ཞེས་བྱ་བ་འདི་དག་གིས་ནི་དེའི་དགོས་པའོ། ། མ་བཞིན་རེས་འགའ་
ཐུགས་རྗེ་དག་དང་མ་བྲལ་ཞེས་བྱ་བ་འདི་དག་གིས་ནི་ཐབས་ལ་མངའ་དབང་
མཛད་པའོ། ། གང་སླད་སྣ་ཚོགས་ཐབས་ཀྱིས་ཞེས་བྱ་བ་འདི་དག་གིས་ནི་དེའི་
དགོས་པའོ། ། ཁ་ཅིག་བྱང་ཆུབ་གསུམ་ལ་བློ་གྲོས་ཅི་རིགས་ཞུགས་ཞེས་བྱ་བ་
འདི་དག་གིས་ནི་སེམས་ཅན་ཡོངས་སུ་སྨིན་པར་བྱ་བ་ལ་མངའ་དབང་མཛད་
པའོ། ། ངེས་པར་ཐར་འཚལ་བ་ཞེས་བྱ་བ་འདི་དག་གིས་ནི་དགོས་པའོ། །

གང་སླད་ཁྱོད་ནི་འགྲོ་བའི་སྐྱེ་བ་བཅད་དང་ཞེས་བྱ་བ་འདི་དག་གིས་ནི་རྒྱུ་
རྫོགས་པའོ། ། མངའ་དབང་མཛད་པ་བསྟན་པའི་ལེའུ་སྟེ་བཞི་པའོ། །
རྒྱུའི་གནས་སྐབས་བསྟན་པའོ། ། འཇིག་རྟེན་མ་རིག་ལྡོངས་གྱུར་པ་
ཞེས་བྱ་བ་འདི་དག་གིས་ནི་ལམ་གྱིས་ཡེ་ཤེས་བསྐྱེད་པ་བསྟན་ཏོ། ། ཉི་མ་དུ་
མས་ཞེས་བྱ་བ་འདི་དག་གིས་ནི་ཉོན་མོངས་པ་སྤངས་པའོ། ། ལྷན་ཅིག་གནས་
པར་འགལ་བ་ཞེས་བྱ་བ་འདི་དག་གིས་ནི་ཡོན་ཏན་བརྙེས་པ་བསྟན་ཏེ། འདི་
དག་རྣམས་ཀྱིས་ནི་སྐྱོབ་པའི་འབྲས་བུའི་གནས་སྐབས་ཀྱི་ཡོན་ཏན་བསྟན་
ཏོ། ། འབྲས་བུའི་གནས་སྐབས་བསྟན་པའི་ལེའུ་སྟེ་ལྔ་པའོ། །
དེ་ལ་ནམ་མཁའི་དཀྱིལ་ན་ཞེས་བྱ་བ་འདི་དག་གིས་ནི་ཆོས་ཀྱི་འཁོར་ལོ་
བསྐོར་བ་ཡང་དག་པར་བསྟན་ཏོ། ། སྡུག་བསྔལ་འཁྱམས་པ་འདི་ཡིན་ཞེས་བྱ་
བ་འདི་དག་གིས་ནི་ཆོས་སྟོན་པའི་རང་བཞིན་བསྟན་ཏོ། ། ཇི་སྲིད་ཉི་མའི་
སྣང་བ་ཞེས་བྱ་བ་འདི་དག་གིས་ནི་ཡུལ་དུ་གནས་པ་ཡང་དག་པར་བསྟན་
ཏོ། ། དེ་ལྟར་དོན་གསུམ་དང་ལྡན་པ་ནི་སེམས་ཅན་གྱི་དོན་མཛད་པའི་གནས་
སྐབས་བསྟན་པ་ཡིན་ནོ། ། སེམས་ཅན་གྱི་དོན་མཛད་པའི་གནས་སྐབས་ཀྱི་
ལེའུ་སྟེ་དྲུག་པའོ། ། ཐ་མས་ནི་ཡོངས་སུ་བསྔོ་བ་བསྟན་ཏོ། ། དེ་ལྟར་རྒྱུ་དང་།
འབྲས་བུ་དང༌། སེམས་ཅན་གྱི་དོན་མཛད་པའི་གནས་སྐབས་ཀྱི་སྨོན་ལམ་ཇི་
སྲིད་པར་ཡོངས་སུ་མྱ་ངན་ལས་མི་འདའ་བ་ཡིན་ནོ། ཡོན་ཏན་མཐའ་ཡས་
པར་བསྟོད་པའི་འགྲེལ་པ་སློབ་དཔོན་ཆེན་པོ་ཕྱོགས་ཀྱི་གླང་པོས་མཛད་པ་
རྫོགས་སོ། །
རྒྱ་གར་གྱི་མཁན་པོ་སརྦ་ཛྙཱ་དེ་བ་དང་། ལོ་ཙཱ་བ་བནྡེ་རིན་ཆེན་མཆོག་
གིས་བསྒྱུར། ཞུས་ཆེན་གྱི་ལོ་ཙཱ་བ་བནྡེ་དཔལ་བརྩེགས་རཀྵི་ཏ་སས་ཞུས་ནས་
གཏན་ལ་ཕབ་པའོ།།

ཡོན་ཏན་མཐའ་ཡས་པར་བསྟོད་པའི་
དོན་གྱི་ཚིག་ལེའུར་བྱས་པ།
རྒྱ་གར་སྐད་དུ། གུ་ཎཱ་པརྱནྟ་སྟོ་ཏྲ་བསྡུ་ཀཱ་རེ་ཀཱ བོད་སྐད་དུ།
ཡོན་ཏན་མཐའ་ཡས་པར་བསྟོད་པའི་དོན་གྱི་ཚིག་ལེའུར་བྱས་པ། འཕགས་
པ་འཇམ་དཔལ་ལ་ཕྱག་འཚལ་ལོ། ། ཡོན་ཏན་མི་ཤེས་སྒྲོ་བཏགས་དང་། །
ང་རྒྱལ་མེད་དང་འདོད་དོན་བསྒྲུབ། ། ཚིགས་བཅད་དོན་བཞི་ལྡན་པ་
ཡིས། ། བསྟོད་པའི་གླེང་ནི་བསླངས་པ་བསྟན། ། རྒྱུ་དང་འབྲས་བུ་གཞན་
དོན་གྱིས། ། བསྟོད་པའི་དོན་རྣམས་ཐམས་ཅད་བསྡུས། ། དེ་ལ་དང་པོར་
བྱང་ཆུབ་རྒྱུ། ། འབྲས་བུ་སེམས་ཅན་དོན་ཉིད་བསྟན། ། བསམ་པ་སྦྱོར་བ་
དབང་མཛད་པའི། ། གནས་སྐབས་གསུམ་གྱི་རྒྱུ་བསྟན་ཏོ། ། གཞན་དོན་
བྱང་ཆུབ་སྨོན་ལམ་གྱི། ། རང་བཞིན་གྱིས་ནི་བསམ་པ་བསྟན། ། ཚིགས་
བཅད་ལྔ་དང་ལྔ་རྣམས་ཀྱིས། ། དེའི་རྒྱུ་བཞི་དང་བཅས་པ་བསྟན། ། འདོད་
དང་མི་འདོད་སེལ་བ་དང༌། ། གྲོགས་དང་ལོངས་སྤྱོད་བྱས་པས་བསྟན། །
རིགས་དང་དགེ་བཤེས་སྙིང་རྗེ་དང་། ། སྐྱོ་མེད་བསམ་པ་གཉིས་ཀྱི་རྒྱུ། ། དེ་
མིན་དེ་ཉིད་སར་གནས་པས། ། འདིར་ནི་སྦྱོར་བ་རྣམ་གཉིས་བྱ། ། སྔ་མའི་
ཕ་རོལ་ཕྱིན་པ་བཅུ། ། གཞན་གྱི་ཕ་རོལ་ཕྱིན་པ་བདུན། ། ཚིགས་བཅད་དྲུག་
གིས་དྲུག་རྣམས་བསྟན། ། གཉིས་ཀྱིས་གཅིག་ཡིན་གསུམ་གྱིས་གཞན། །
དང་པོར་ཁྱད་པར་བསམ་པ་དང༌། ། སྦྱོར་བ་ལེན་པ་སྦྱིན་བྱ་བའི། ། དངོས་
པོའི་ལྔ་ནི་རེ་རེ་ཡིས། ། ཟག་མེད་གཞན་ནི་གཉིས་ཀྱིས་སོ། ། ཉོན་མོངས་པ་
དང་སྐྱེ་དང་ལས། ། ཐབས་དང་རབ་ཏུ་སྨིན་བྱ་བ། ། དབང་མཛད་ལྔ་ནི་

དགོས་བཅས་པར། ། གཉིས་གཉིས་གཉིས་གཉིས་གསུམ་གྱིས་སོ། ། དེ་ལ་ཁ་
ཅིག་དངོས་མ་གསུངས། ། མི་མཐུན་ཕྱོགས་ཟད་པ་ལས་ཡིན། ། འབྲས་བུ་
གསུམ་སྟེ་བྱང་ཆུབ་དང་། ། ཉེས་དང་ཡོན་ཏན་སྤངས་འབྱོར་པའོ། ། གཞན་
དོན་གསུམ་སྟེ་ཆོས་བསྟན་དང༌། ། དེ་མཉམ་པ་དང་ཡུན་རིང་གནས། ། ཐ་
མས་ཡོངས་སུ་བསྔོ་བ་སྟེ། ། བསྟོད་པའི་དོན་ནི་བསྡུས་པ་བསྟན། ། ཡོན་ཏན་
མཐའ་ཡས་པར་བསྟོད་པའི་དོན་གྱི་ཚིག་ལེའུར་བྱས་པ་སློབ་དཔོན་ཆེན་པོ་
ཕྱོགས་ཀྱི་གླང་པོས་མཛད་པ་རྫོགས་སོ།
རྒྱ་གར་གྱི་མཁན་པོ་སརྦ་ཛྙཱ་དེ་བ་དང༌། ལོ་ཙཱ་བ་བནྡེ་རིན་ཆེན་མཆོག་
གིས་བསྒྱུར། ། ཞུས་ཆེན་གྱི་ལོ་ཙཱ་བ་བནྡེ་དཔལ་བརྩེགས་རཀྵི་ཏས་ཞུས་ཏེ་
གཏན་ལ་ཕབ་པའོ། །

ཁྱད་པར་འཕགས་བསྟོད།
རྒྱ་གར་སྐད་དུ། ། བི་ཤེ་ཥ་སྟོ་པ། བོད་སྐད་དུ། །ཁྱད་པར་དུ་
འཕགས་པར་བསྟོད་པ། དེ་བཞིན་གཤེགས་པ་ཐམས་ཅད་ལ་ཕྱག་འཚལ་
ལོ། ། བདག་ནི་བསྟོན་པ་གཞན་སྤངས་ནས། ། བཅོམ་ལྡན་ཁྱོད་ལ་སྐྱབས་
མཆིས་པ། ། དེ་ཅིའི་སླད་དུ་ཞེ་ན་ཁྱོད། ། སྐྱོན་མི་མངའ་ལ་ཡོན་ཏན་
ལྡན། ། གང་ཕྱིར་འཇིག་རྟེན་སྐྱོན་ལ་དགའ། ། ཡོན་ཏན་འཛིན་ལ་ཞན་པས་
ན། ། སྐྱོན་ཡང་ཡོན་ཏན་ལྟར་མཐོང་ནས། ། གཞན་ལ་སྐྱབས་སུ་མཆིས་པར་
གྱུར། ། ཁྱབ་འཇུག་དབང་ཕྱུག་ལ་སོགས་པ། ། དེ་ལ་སྐྱེ་བོ་དགའ་དད་
པས། ། དེ་ཡི་ཡོན་ཏན་གང༌ བསྒྲགས་པ། ། ཁྱོད་ཀྱི་བསྟན་ལ་དེ་དག་
སྐྱོན། ། ལྷ་ཆེན་ཁྲོས་པའི་མདའ་གཅིག་གིས། ། གྲོང་ཁྱེར་སུམ་བརྩེགས་
བསྲེགས་ཞེས་གྲགས། ། ཁྱོད་ཀྱི་ཡེ་ཤེས་མདའ་ཆེན་གྱིས། ། ཁྲོ་བའི་མེ་ཉིད་
ངེས་པར་བསྲེགས། ། ལྷ་ཆེན་གྱིས་ནི་འདོད་པ་དག ། བསྲེགས་ཉེས་པས་ན་
ཕྱིར་ཡང་དྲངས། ། ཁྱོད་ཀྱིས་ཡེ་ཤེས་ཞུགས་ཀྱིས་ནི། །འདོད་པ་རྩར་བཅས་
བསྲེགས་ནས་བཏོན། ། ལྷ་ཆེན་ཐིག་ལེའི་མཆོག་མ་ལ། ། ཆགས་པ་སྐྱེས་པས་
གདོང་བཞི་བྱུང༌། ། བདུད་ཀྱི་བུ་མོ་སྒེག་མོ་ཡིས། ། ཁྱོད་ཀྱི་བ་སྤུའི་རྩེ་མ་
གཡོས། ། ལྷ་ཆེན་ཕྱེད་ནི་ཆུང༌ མ་པས། ། ངུར་པ་ཡིས་ཀྱང་ཐུབ་མ་
ལགས། ། ཁྱོད་ནི་བདེ་བར་བགྱིད་པ་ཡི། །འདོད་པ་ཉིད་ཀྱིས་རྨོངས་མ་
གྱུར། ། འཁོར་ལོ་མདུང་ཐུང་ཅན་དག་གིས། ། བདུད་སྟོབས་དེ་ལས་རྒྱལ་མི་
ནུས། ། ཁྱོད་ནི་འཁོར་ལོ་མདུང་མེད་པར། ། བྱམས་པའི་མཚོན་གང་ལེགས་
པས་རྒྱལ། ། རྒན་པོས་ཁྱབ་འཇུག་མདའ་ཡིས་བསྣུན། ། ལྷ་ཆེན་མགྲིན་པ་

སྔོན་གྱུར་པས། ། ལྷ་འདི་གཉིས་ལ་གནོད་བགྱིད་མཆིས། ། མགོན་ཁྱོད་
གནོད་བགྱིད་བྲལ་བ་ལགས། ། ཁྱབ་འཇུག་མིའུ་ཐུང༌ གཟུགས་བསྒྱུར་
ནས། ། གཡོ་ཐབས་ཀྱིས་ནི་སྟོབས་ལྡན་བསླུས། ། ཁྱོད་ནི་གཡོ་ཡང་མཁྱེན་
གྱུར་ལ། ། གཞན་དག་ལ་ཡང་བསླུ་མི་མཛད། ། མགོན་ཁྱོད་རྫུ་འཕྲུལ་རྣམས་
འཕྲུལ་བ། ། རྨད་བྱུང་གང་གིས་མཐོང་བ་དེས། ། ཁྱབ་འཇུག་འཇིག་རྟེན་
གསུམ་བརྒལ་བ། །འཕྱེ་པོ་འཕྱེ་བ་བཞིན་དུ་མཐོང༌། ། གཞོན་ནུ་ཚངས་པར་
སྤྱོད་པ་ནི། ། དྲུག་ལྡན་མ་དང་ལྷན་ཅིག་སྤྱོད། ། ཁྱོད་ཀྱིས་འཁྲིག་པའི་སྦྱོར་
བ་བདུན། །ཐལ་བ་བཞིན་དུ་བགྱིས་པར་གྱུར། ། ཚངས་སོགས་འཇིག་རྟེན་
འབྱིན་པ་པོ། ། བདག་ཅག་ཡིན་པར་སྨྲ་ཞེས་གྲག ་། དེ་ཉིད་གཟིགས་ཁྱོད་
འཇིག་རྟེན་དང༌། ། དེ་ཡང་ལས་ལས་སྐྱེས་ཞེས་བསྟན། ། བརྒྱ་བྱིན་གྱིས་ནི་
གཤོལ་མེད་མ། ། མཐོང་ནས་འདོད་པས་རྨོངས་ཞེས་གྲག ། དཔའ་ཁྱོད་
འདོད་པ་ཉིད་ཀྱིས་ནི། ། མ་རྨོངས་སླད་དུ་བཙུན་མོ་བཏང་། ། སྒྲ་གཅན་
ལག་པས་ཟླ་བ་ཡང་། ། དབང་མེད་པར་ནི་མིད་པ་ལགས། ། མངའ་བརྙེས་
ཁྱོད་ལ་སེམས་ཅན་གང་། ། དབང་མེད་བགྱིད་པ་དེ་མ་མཆིས། ། མི་དབང་
དགའ་བྱེད་གོས་སྲེད་སོགས། ། ནགས་ཚལ་ནས་ནི་ཕྱིར་ཡང་མཆིས། ། བདེ་
གཤེགས་ཁྱོད་ནི་དབེན་པ་ཡི། ། བདུད་རྩིས་ངོས་( ངོམས་) པས་ཕྱིར་མ་
བྱོན། ། མཆོད་སྦྱིན་ལ་ནི་ཕྱུགས་དགུམ་པར། ། དྲང་སྲོང་རྣམས་ནི་སྨྲ་ཞེས་
གྲག ། སྡིག་མེད་ཁྱོད་ཀྱིས་གྲོག་མ་ལའང༌། ། གནོད་པ་བགྱིད་པ་རྗེས་མ་
གནང་། ། གཞན་དག་རང་དོན་མཆོད་སྦྱིན་ལ། ། གཞན་གྱི་སྲོག་གིས་སྦྱིན་
སྲེག་བྱེད། ། གཞན་གྱི་དོན་དུ་ཁྱོད་གཅིག་པུ། ། རང་གི་སྲོག་གིས་སྦྱིན་སྲེག་
མཛད། ། དྲང་སྲོང་དམོད་མེ་མི་བཟད་པས། ། སྐྱེ་བོ་མང་པོ་བསྲེག་པར་
གྱུར། ། ཁྱོད་ཀྱིས་ཡེ་ཤེས་མེ་ཡིས་ནི། ། སྐྱེ་བོ་རྣམས་ཀྱི་སྐྱེ་རྒྱུ་བསྲེགས། །
རྒྱས་པ་དྲན་པའི་མཐུ་ཆུང་བས། ། མང་བ་བགྱིས་པའི་ཚིག་དག་ནི། ། ལྟག་

འོག་འགལ་བར་གྱུར་ཞེས་ཐོས། ། ། ཐུབ་པ་ཁྱོད་ཀྱི་ཀུན་ཀྱང་མིན། ། དྲང་སྲོང་
དམོད་པ་གྲུབ་པ་ལས། ། དཀའ་ཐུབ་གྲུབ་པར་རྗེས་སུ་དཔག ། མགོན་ཁྱོད་
ཐུགས་རྗེ་གྲུབ་པ་ལས། ། དཀའ་ཐུབ་གྲུབ་པར་རྗེས་སུ་དཔག ། ལྷ་ཆེན་
འདོད་པ་ཅན་གྱི་མཚན།། དྲང་སྲོང་རྣམས་ཀྱི་དམོད་པས་ལྟུང་། ། ཁྱོད་ཀྱིས་
ཕུང་ཁྲོལ་མཐའ་དག་གི ། རྩ་བ་འདོད་པ་ཉིད་ལྟུང་བགྱིས། ། གླིང་ལས་སྐྱེས་
སོགས་ཕལ་ཆེར་ནི། ། གཞན་གྱིས་གང་སྨྲས་སྨྲ་བར་བགྱིད། ། ཁྱོད་ཀྱིས་ཐུན་
མོང་མ་ཡིན་ཆོས། །རང་གིས་ཐུགས་སུ་ཆུད་ནས་བསྟན། ། མུ་སྟེགས་ཅན་གྱི་
རིག་བྱེད་ཚིག ། དབེན་པ་ཁོ་ནར་སྨྲ་བར་བགྱིད། ། ཁྱོད་ཀྱིས་བསྒྲགས་ནས་
སེང་གེ་ཡི། ། སྒྲ་ཡིས་ཆོས་དག་སྟོན་པར་མཛད། ་། གྲངས་ཅན་བྷ་ར་ངྷ་ཛ་
ནི། ། དེ་ཉིད་མཐོང་ཡང་དཔྱིད་ལྡན་ལ། ། ཡོངས་སུ་ཆགས་ཀྱི་གཙོ་ཁྱོད་
ཀྱི། ། སློབ་མའང་བུད་མེད་ཉིད་ལ་ཆགས། ། འུག་པ་པས་ནི་ཐམས་ཅད།
ལས། ་། ཁྱད་པར་ཅན་ལ་སྦྱིན་ཞེས་བསྟན། ། མགོན་པོ་ཁྱོད་ནི་ཐུགས་རྗེ་
ཡིས། ། ཁྱི་ལའང་སྦྱིན་པར་བྱ་ཞེས་གསུངས། ། ལུས་ཀྱི་དཀའ་ཐུབ་བགྱིས་པ་
ཡིས། ། མདུད་པ་འཇིག་པར་གཅེར་པུ་འཚལ། ། ཁྱོད་ནི་ཐུགས་ཀྱི་དཀའ་
ཐུབ་ཀྱིས། ། མདུད་པ་འ ཇིག་པར་བཞེད་པ་ལགས། ། རྟོག་གེ་པ་རྣམས་
དངོས་པོ་རྣམས། ། བལྟོས་པ་མེད་པར་གྲུབ་པར་འཚལ། ། ཚིག་དཔང་ཁྱོད་
ཀྱིས་ཅུང་ཟད་ཀྱང་། ། མི་བལྟོས་མེད་ཅེས་ལེགས་པར་གསུངས། ། ནེ་ཙོས་ཉི་
མ་བརྟོལ་ནས་ནི། ། ཐར་པ་མཆིས་པར་བཤད་ཅེས་གྲག ། ཁྱོད་ནི་མྱ་ངན་
འདས་བརྙེས་ལས། ། གང་དུ་ཡང་ནི་གཤེགས་མ་མཆིས། ། ཐར་པ་གཞན་
གྱུར་སྐྱེད་པ་དང༌། ། ནེ་ཙོའང་ལམ་གཞན་སོང་བར་གྱུར། ། ཁྱོད་ཉིད་ལམ་
གང་ནས་གཤེགས་པ།། དེ་ཉིད་ནས་ནི་སློབ་མའང་མཆིས། ། ཁྱབ་འཇུག་
གིས་ནི་བུད་མེད་དག ། སྟོང་ཕྲག་དྲུག་ཅུ་ཡོངས་བཟུང་གྱུར། ། སྟོན་པ་
འཇིག་རྟེན་འདས་ཁྱོད་ལ། ། བདག་གི་མེད་ཅིང་ཡོངས་འཛིན་མེད། ། ཀ་

ཤིའི་མཛེས་དགའ་མོ་ལ་ནི། །རྒྱས་པ་ཡོངས་ཆོགས་རྣམ་པར་གྱུར། ། ཁྱོད་
ཁབ་བཞུགས་ནའང་ཕུང་ཁྲོལ་བའི། ། དོན་གྱི་དབང་པོ་རྨོངས་མ་གྱུར།
རྒྱས་པ་འདོད་གདུངས་གཡོན་སྦྱོས་པས། ། བུད་མེད་ཀྱིས་ནི་རྟོག་པས་
བསྣུན། ། ཁྱོད་ནི་ཁྱིམ་པར་གྱུར་པ་ནའང་། ། ཕྱིར་ཞིང་འཁྲུག་པར་གྱུར་པ་
མེད། ། དགའ་བྱེད་ཆུང་མའི་དོན་གྱི་ཕྱིར། ། རྒྱ་མཚོའི་ཕ་རོལ་སོང་ཞེས་
གྲག ། ཁྱོད་ཀྱིས་བུད་མེད་སྟོང་ཕྲག་ནི། ། བརྒྱན་བཅུ་སྤངས་ནས་ནགས་སུ་
གཤེགས། ། རྣ་ཅན་འཐབ་དཀའ་ལ་སོགས་ལ། ། ཁྱབ་འཇུག་གིས་ནི་གནོད་
པ་བརྩམས། ། སེམས་ཅན་རྣམས་ལ་ཕན་བཞེད་པ། ། ཁྱོད་ཀྱིས་སྲོག་ཀྱང་
བཏང་བར་མཛད། ། ཁྱབ་འཇུག་གིས་ནི་སྒྱུ་བྱས་ནས། ། གོམ་གསུམ་གྱིས་
ཕྱོགས་གང་ཡིན་པའི། ། ས་དེ་ངེས་པར་ཐར་བཞེད་པ། ། ཁྱོད་ཀྱིས་རྩྭ་བཞི༔
བཏང་བར་གྱུར། ། དགའ་བྱེད་སྲོག་གཅོད་བྱེད་པའི་མདས། ། འཇིག་རྟེན་
རྒྱལ་རིགས་མེད་བྱས་པས། ། གྲགས་པ་ཐོབ་པ་གང་ཡིན་དེ། ། ཁྱོད་ཀྱི་བསྟན་
ལ་གྲགས་པ་མིན། ། སྒྲ་ངན་དང་ནི་སྐྱ་སེང་དག ། གང་གི་ཕྱིར་ནི་གཡུལ་
བཀྱེ་བའི། ། དཔལ་དེ་ཁྱོད་ཀྱིས་འཁྲི་ཤིང་ནི། ། གདུག་པ་བཞིན་དུ་སྤངས་
ནས་གཤེགས། ། ཁྱོད་ཀྱི་བསྟན་པ་རྙེད་པ་ན། ། ཐང་ཤིང་ནགས་ན་ལྷ་ཆེན་
པོ། ། རྣལ་འབྱོར་དབང༌ ཕྱུག་སྤྱོད་པ་གང་། ། དེ་ནི་མི་ཤེས་སྤྱོད་པར་
པས། ། དབང་པོ་གཤོལ་མེད་བྱི་བོ་ཞེས། ། བྲམ་ཟེ་ད་དུང་རབ་ཏུ་སྒྲོག །
ཁྱོད་ཀྱིས་འབྲས་བུ་མཆོག་བརྙེས་པའི། ། གྲགས་པ་བརྒྱ་བྱིན་སྒྲོགས་པར་
གྱུར། ། ཁྱབ་འཇུག་གིས་ནི་ནགས་ཁྲ་བོས། ། བྱེད་འཐོམས་གྱུར་ནས་ཀུན་
གཏོང་གི ། ཁྲི་ཡི་འོག་ཏུ་ཞུགས་པར་གྱུར། ། གཙོ་ཁྱོད་ཀུན་ཏུ་བསྙེངས་མི་
མངའ། ། སྐྱེ་དགུའི་བདག་པོ་རང་ཉིད་ཀྱི། ། བུ་མོ་དང་ནི་འཁྲིག་ཅེས་
ཐོས། ། ཐུབ་པ་ཁྱོད་ཀྱི་སློབ་མ་ཡང་། ། ཚངས་པར་སྤྱོད་ལ་སྐྱོན་མ་
མཆིས། ། བྲམ་ཟེ་རྣམས་ནི་དགེ་སྡིག་དག ། སྦྱིན་པ་ལེན་བཞིན་འཕོ་བར་

སྨྲ། ། ཁྱོད་ཀྱིས་བྱས་ཆུད་མི་ཟ་དང་། ། མ་བྱས་པ་དང༌ ཕྲད་མེད་
གསུངས། ། སེར་སྐྱས་བདག་གི་མཚན་ཉིད་ནི། ། ཤེས་དང་ལྡན་པར་ཡོངས་
སུ་བརྟགས། ། ཁྱོད་ཀྱིས་དེ་ལྟར་ཡིན་ན་བདག ། མི་རྟག་ཉིད་དང་ལྡན་ཞེས་
བསྟན། ། གཟེགས་ཟན་གྱིས་ནི་ཤེས་ལས་བདག ། གཞན་དང་ཁྱབ་པར་
ཡོངས་སུ་བརྗོད། ། ཁྱོད་ཀྱིས་དེ་ནི་ཤེས་མེད་ན། ། ཤིང་དང་འདྲ་བར་ཐལ་
འགྱུར་གསུངས། ། གཅེར་བུ་ལུས་ཀྱི་ཚད་བཞིན་དུ། ། སྲོག་ནི་ཞུམ་དང་རྒྱུས་
པར་སྨྲ། ། ཁྱོད་ཀྱིས་དེ་ནི་ཕྱོགས་གང་ཕྱིར། ། རྣམ་པར་འཇིག་པར་འགྱུར་
ཞེས་གསུངས། ། བྲམ་ཟེས་འགྲོ་བ་རྣམས་ཀྱི་རྒྱུ། ། སྐྱེས་བུ་རྟག་པ་ཡིན་ཞེས་
བསྒྲགས། ། ཁྱོད་ཀྱིས་རྟག་པ་ཞེས་བྱ་བའི། །རྒྱུ་ནི་ཅི་ཡང༌ མེད་ཅེས་
བསྟན། ། བདག་ཉིད་ཆེན་པོ་དུག་ཅན་པའི། ། སྲས་པོ་སྟོང་ཕྲག་དྲུག་ཅུ་
དག ། སེར་སྐྱས་བལྟས་པ་ཙམ་གྱིས་བསྲེགས། ། དེ་ལའང་ཁྱོད་ཀྱིས་ཐུགས་
རྗེས་མཛད། ། སེར་སྐྱ་དེ་ཉིད་རིག་པས་ནི། ། གཙོ་ལས་འགྲོ་བ་སྐྱེ་བར་
བཤད། ། ཁྱོད་ཀྱིས་འགྲོ་བའི་སྐྱེ་བ་ནི། ། ཉོན་མོངས་ལས་ལས་འབྱུང་བར་
བསྒྲགས། ། སེར་སྐྱ་ལ་སོགས་ཐར་པ་ཡི། ། བདག་ནི་སྲིད་པའི་རྒྱུ་ཞེས་
ཟེར། ། ཁྱོད་ནི་ཞི་བར་གཤེགས་གྱུར་ནས། ། ཞུགས་གུམ་ལྟ་བུར་བགྲང་དུ་
མེད། ། མུ་སྟེགས་བྱེད་པ་ཁ་ཅིག་ནི། ། ཐར་པ་འགྲོ་དང་ལྡན་ཞེས་སྨྲ། །
གང་ལ་འགྲོ་ཡོད་དེ་འཁོར་བར། ། ཁྱོད་ཀྱིས་ཐུགས་སུ་ཆུད་ནས་བསྟན། །
གཅེར་བུ་ཀུན་དགའ་ར་བ་སོགས། ། བརྩིགས་པ་སྡིག་པའི་རྒྱུ་ཞེས་ཟེར། །
ཐམས་ཅད་མཁྱེན་པ་ཁྱོད་ཀྱིས་ནི། ། དེ་ཉིད་བསོད་ནམས་རྒྱུ་ཞེས་
གསུངས། ། ལུས་ལས་ལུས་གཞན་དག་ཏུ་ནི། ། ཕྲ་བའི་སྲོག་ནི་འཕོ་ཞེས་
གྲོགས། ། ཁྱོད་ཀྱིས་ལུས་ལས་གཞན་གྱུར་པའི། ། སྲོག་ཡོད་པ་ནི་མིན་ཞེས་
གསུངས། ། ཁྲོད་(ཁྲོས་)པས་གཡུལ་ངོར་བསད་ན་ནི། ། བདེ་འགྲོར་འགྱུར་
ཞེས་རྒྱས་པ་ཟེར། ། མགོན་པོ་ཁྱོད་ཀྱིས་གནས་སྐབས་དེའི། ། སེམས་ནི་ངན་

འགྲོ་ཡིན་ཞེས་གསུངས། ། སྐྱ་བསེང་བུ་ནི་བརྗོད་བྱས་ན། ། བསོད་ནམས་
འགྱུར་ཞེས་སོ་སོར་སྨྲ། ། གང་ཞིག་བགྲོད་མིན་བགྲོད་བྱེད་པ། ། དེ་དག་ཁྱོད་
ཀྱི་བསྟན་ལ་སྨད། ། སྐམ་བྱེད་དབང་པོ་ཉེ་དབང་པོ། ། དྲག་པོ་ལ་སོགས་
འཇིགས་པ་དང་། ། བསྡིགས་ཕྱིར་མཚོན་ཆ་རྟག་ཏུ་ཐོགས། ། ཁྱོད་ནི་
བསྙེངས་བྲལ་བསྡིགས་མི་མཛད། ། ཁྱོད་ནི་སུས་ཀྱང་མི་བསྙེངས་ལ། ། སུ་
ལའང༌ བསྡིགས་པར་མི་མཛད་པས། ། ཁྱོད་ཉིད་གཅིག་པུ་མཚོན་མི་
བསྣམས། ། དེས་ན་འགྲོ་བ་རྣམས་ལས་འཕགས། ། སྨྲ་བོ་ཉོན་མོངས་བཅས་
པའི་ཚིག ། རིག་བྱེད་ལ་སོགས་ཚིག་དག་ནི། ། ཕལ་ཆེར་ལྟག་འོག་འགལ་བ་
ལགས། ། ཁྱོད་ཀྱི་ཐམས་ཅད་མཁྱེན་པའི་གསུང་། ། གཞན་གྱི་བསྟན་བཅོས་
གཞན་དག་ནི། ། ཕལ་ཆེར་སྔ་ཕྱི་འགལ་བ་ལགས། ། ཁྱོད་ཉིད་ཀྱི་ནི་གཞུང་
ལགས་དག ། ཐོག་མ་བར་མཐར་སྐྱོན་མ་མཆིས། ། ཆོས་འདོན་པ་དག་
དམངས་རིགས་ལ། ། བློ་གྲོས་སྦྱིན་པར་བྱ་མིན་ཟེར། ། ཁྱོད་ནི་གདོལ་པ་
རྣམས་ལ་ཡང་།། ཐུགས་རྗེས་དམ་ཆོས་སྟོན་པར་མཛད། ། ལྗོན་ཤིང་བཟང་
པོ་རྣམ་སྤངས་ནས། ། ངན་པ་ལ་ནི་སུ་ཞིག་བརྟེན། ། འདོད་ཆགས་བྲལ་
བརྙེས་ཁྱོད་བཞུགས་ནས། ། མཁས་པ་སུ་ཞིག་སྟོན་གཞན་འདུད། ། སེར་སྐྱ་
ཡུལ་རྣམས་ལ་སྤྱོད་བཞིན། ། ཡེ་ཤེས་འགྱུར་འཆི་སྡིག་བྲལ་བ། ། ཁྱོད་ཀྱིས་
ཀུན་ནས་ཉོན་མོངས་ལ། ། ཐར་པ་ག་ལ་ཡོད་ཅེས་གསུངས། ། བསོད་ནམས་
བྱས་པའི་ཚོགས་དག་ནི། ། སེམས་ཅན་རྣམས་ལ་ཡོངས་བསྔོ་བར། ། བཅོམ་
ལྡན་ཁྱོད་ཀྱིས་གང་གསུངས་པ། ། དེ་གཞན་བསྟན་བཅོས་ལས་མ་བཤད། །
ལྷ་རྟེན་དང་ནི་མཆོད་སྦྱིན་ལ། ། སེམས་ཅན་གསོད་པར་བྱེད་པ་དག །
འཇིག་རྟེན་པ་ནི་ཆོས་སུ་འཚལ། ། ཆོས་ཀྱི་བསྟན་ལ་དེ་སྨད་ལགས། ། གང་
ཞིག་སྲོག་ཆགས་ལ་རྟག་གནོད། ། དེ་ལ་ཆོས་ཉིད་ག་ལ་ཡོད། ། གཙོ་བོ་ཁྱོད་
ཀྱིས་རང་ཉིད་ཀྱི། ། སྲོག་གི་སེམས་ཅན་ལེགས་པར་བསྲུངས། ། ཤཱཀྱའི་རྒྱལ་

རིགས་འཁྲུངས་ཁྱོད་ཀྱིས། ། གང་ཞིག་བདེན་དང་མི་བསླུ་དང་། ། ཚངས་
པར་སྤྱོད་དང་དུལ་བ་དང༌། ། བརྩེར་ལྡན་དམ་ཆོས་ལེགས་པར་དགོངས། །
རིག་བྱེད་མཐའ་ལ་འབྱམས་པས་ཀྱང༌། ། གཡུལ་ངོར་དགྲ་མངོན་འོང་བསད་
ཅེས། ། འཇིག་རྟེན་སྨྲ་ཡིས་ཁྱོད་ཀྱི་ནི། ། དགྲ་ལའང༌ སྙིང༌ རྗེ་བྱ་ཞེས་
གསུངས། ། གཞོན་ནུས་རང་གི་ཞང་པོ་ལ། ། མདུང་གིས་བསྣུན་ཞེས་བཀའ་
མཆིད་གདའ། ། དཔའ་ཆེན་ཁྱོད་ཀྱིས་ཉོན་མོངས་པའི། ། དྲ་བ་ཤེས་རབ་
མཚོན་གྱིས་དྲལ། ། ཁྱབ་འཇུག་གིས་ནི་རང་ཉིད་ཀྱི། ། སླས་ཀྱང་ཡོངས་སུ་
བསྐྱབ་མི་ནུས། ། གཙོ་བོ་ཁྱོད་ནི་སེམས་ཅན་ཀུན། ། བསྐྱབ་པའི་སླད་དུ་རྟག་
ཏུ་བརྩོན། ། རྒན་པོས་སྦྱར་བའི་འཇིགས་ཤེས་ནས། ། ཁྱབ་འཇུག་གིས་ནི་
བཅོམ་ལག་བཏང་། ། ཐུབ་པ་ཁྱོད་ལ་བསྙེངས་བགྱིད་གང་། ། སེམས་ཅན་དེ་
ནི་འགའ་མ་མཆིས། ། ཁྱབ་འཇུག་གིས་ནི་གཉེན་འདུན་དག ། ལེ་ལན་གྱིས་
ནི་གཏུགས་པར་གྱུར། ། ཁྱོད་ཀྱིས་གཉེན་འདུན་ཐམས་ཅད་ནི། ། འཁོར་བ་
ལས་ནི་རྣམ་པར་བཀྲོལ། ། མུ་སྟེགས་གཞན་གྱི་གཞུང་ལུགས་ལ། ། ཇི་ལྟ་ཇི་
ལྟར་རྣམས་བསམས་པ། ། དེ་ལྟ་དེ་ལྟར་མགོན་ཁྱོད་ལ། ། བདག་གི་སེམས་ནི་
དད་པར་གྱུར། ། དེ་ལྟར་ཐམས་ཅད་མཁྱེན་མིན་པའི། ། གྲུབ་མཐའ་སྐྱོན་
གྱིས་བརླག་སེམས་ལྡན། ། བསམ་བརླག་རྣམས་ཀྱིས་སྐྱོན་མེད་པའི། ། སྟོན་
པ་ཁྱོད་ཀྱང་མི་མཐོང་ངོ༌། ། འཇིག་རྟེན་ལྷ་དང་བྲམ་ཟེ་དང་། ། རིག་བྱེད།
སངས་རྒྱུས་འདི་དག་ནི། ། སྡང་ཞེས་སྨྲ་བ་རབ་སྐྱོན་ཉིད། ། ཅི་ཕྱིར་སེམས་
པར་མི་བྱེད་ཀྱེ། ། གང་སླད་ཁྱོད་ཀྱི་བསྟན་པ་ནི། ། བདེ་བས་དེ་ཉིད་ཐོབ་
བགྱིད་པ། ། དེ་སླད་སྨྲ་བའི་སེང་ཁྱོད་ཀྱི། ། གཞུང་ལུགས་ལ་ནི་འགྲོ་འདི་
དགའ། ། ཁྱོད་ཀྱི་ཡོན་ཏན་ཡང་དག་པ། ། རྣམ་པ་འདི་ལྟར་རབ་བརྗོད་
པས། ། བདག་གིས་བསོད་ནམས་གང་ཐོབ་དེས། ། འགྲོ་བའི་འཇིག་རྟེན་
ཁྱོད་འདྲར་ཤོག ། མགོན་པོ་ཁྱད་པར་འཕགས་བསྟོད་པ། ། བཏོན་པས་

བདག་གིས་དགེ་བསགས་པ། ། གང་ཡིན་དེས་ནི་འགྲོ་བ་ཀུན། ། བྱང་ཆུབ་ལ་
ནི་གཞོལ་གྱུར་ཅིག ། ཁྱད་པར་དུ་འཕགས་པར་བསྟོད་པ་སློབ་དཔོན་མཐོ་
བཙུན་གྲུབ་རྗེས་མཛད་པ་རྫོགས་སོ། །
རྒྱ་གར་གྱི་མཁན་པོ་སརྦ་ཛྙཱ་དེ་བ་དང༌། ལོ་ཙཱ་བ་བནྡེ་རིན་ཆེན་མཆོག་
གིས་བསྒྱུར་ཅིང༌། ཞུས་ཆེན་གྱི་ལོ་ཙཱ་བ་བནྡེ་དཔལ་བརྩེགས་རགི་ཏས་གཏན་
ལ་ཕབ་པའོ། ། ། །

ལྷ་ལས་ཕུལ་བྱུང་།
རྒྱ་གར་སྐད་དུ། དེ་བ་ཨ་ཏི་ཤ་ཡ་སྟོ་ཏཱ། བོད་སྐད་དུ། ། ལྷ་ལས་
ཕུལ་དུ་བྱུང་བར་བསྟོད་པ། ། དེ་བཞིན་གཤེགས་པ་ཐམས་ཅད་ལ་ཕྱག་འཚལ་
ལོ། ། བཅོམ་ལྡན་བདེ་གཤེགས་མངོན་སུམ་མ་གྱུར་ཁྱབ་འཇུག་མིན། །
ཚངས་པ་མ་ཡིན་ལྷ་ཆེན་པོ་ཡང་མ་མཐོང་སྟེ། ། དེ་དག་གི་གཟུགས་མཐུ་དང་
སྤྱོད་དང་བསམ་པ་རྣམས། ། ཐོས་ནས་སུ་ལ་ཡོན་ཏན་ཡོད་དམ་མེད་པ་
དཔྱད། ། ཁྱབ་འཇུག་དཔུང་དྲག་མཚོན་ཆ་དབྱུག་ཏོ་ཐོགས་པར་བརྩོན། །
ལྷ་ཆེན་མི་ཡི་ཐོད་པའི་ཕྲེང་བ་རྣམས་ཀྱིས་བརྒྱན། ། སངས་རྒྱས་ཆ་ལུགས་
གཅིག་ཏུ་ཞི་བའི་ཕུལ་ཕྱིན་ན། ། ཉེ་བར་ཞི་དང་མ་ཞི་གང་ལ་མཆོད་པར་
བྱ། ། ཁྱབ་འཇུག་གིས་ནི་འཐབ་དཀའ་ལ་སོགས་རིགས་རྒྱུད་བརླག་པར་
གྱུར། ། ལྷ་ཆེན་པོས་ནི་གྲོང་ཁྱེར་སུམ་བརྩེགས་བཅོམས་པར་གྱུར་ཞེས་
གྲགས། ། སྐེམ་བྱེད་ཀྱིས་ཀྱང་མདུང་ཐུང་འཇེབས་བསྣུན་ཁྲུང་ཁྲུང་གསད་
པར་གྱུར། ། སངས་རྒྱས་ཉག་གཅིག་འགྲོ་ལ་སྨན་པ་ཐམས་ཅད་མཛད་པ་
ལགས། །ང་ཡིས་འདི་ལ་གནོད་བྱ་འདི་ཉིད་བསྲུང་བྱ་འདི། ། བསད་བྱ་ཞེས་
པ་ལྷ་ཡི་མཆོག་གི་གཞུང་ལུགས་ཡིན། ། སངས་རྒྱས་ལ་ནི་དགྲ་དང་མཛའ་
བཤེས་མི་མངའ་བར། ། ངེས་པར་ལེགས་དང་མངོན་པར་མཐོང་བས་ཕན་
འདོགས་མཛད། །ཁྱབ་འཇུག་ཚིག་ནི་འདོད་ཆགས་ལ་སོགས་སྐྱོན་རྣམས་
བསྐྱེད། ། ལྷ་ཆེན་པ་ཡི་བྱེད་སྤྱོད་གང་ཡིན་སྨྱོན་པ་བཞིན། ། དེ་བཞིན་
གཤེགས་པ་ཉེས་པ་མ་ལུས་སེལ་མཛད་ན། །སུ་ཞིག་སྟོན་པ་ཆེན་པོར་འོས་པ་
དཔྱད་པར་བགྱིས། ། གང་ཞིག་བརྩེ་མེད་གཞན་ལ་གནོད་པར་བརྩོན་པ་

དང་། ། གང་ལ་འགྲོ་བ་དག་ནི་སྐྱབས་སུ་སོང་གྱུར་པ། ། འདོད་ཆགས་
བཅས་དང་གང་ཞིག་འདོད་ཆགས་རྣམས་བྲལ་བ། ། དེ་ལས་གང་ཞིག་འདི་ན་
མཆོད་བྱ་སེམས་ཏེ་སྨྲོས། ། བརྒྱ་བྱིན་རྡོ་རྗེ་ཐོགས་ཤིང་སྟོབས་ཅན་གཤོལ་
ཐོགས་ཁྱབ་འཇུག་འཁོར་ལོའི་མཚོན་ཐོགས་དང༌། ། སྐེམ་བྱེད་མདུང་ཐུང་
ཐོགས་ཤིང་ལྷ་ཆེན་རྩེ་གསུམ་མཚོན་ཐོགས་དུར་ཁྲོད་གནས་གྱུར་པ། ། དེ་དག་
བྱིས་པ་སྙིང་རྗེ་མེད་པ་སྣ་ཚོགས་མཚོན་ཐོགས་སྡུག་བསྔལ་འཇིགས་པས་
ཉེན། ། རྟག་ཏུ་སྲོག་ཆགས་འཇོམས་པར་བརྩོན་པ་དེ་ལ་མཁས་པ་སུ་ཞིག་
འདུད་པར་བྱེད། ། གང་ཞིག་རྩེ་གསུམ་མ་བསྣམས་ཆགས་བཅས་མཆན་ན་
ཆུང་མ་མེད། ། འཁོར་ལོ་མདུང་ཐུང་དྲག་པོ་དང་ནི་གཞོལ་མི་བསྣམས། །
ཉོན་མོངས་རྣམ་གྲོལ་མཁས་པ་གཞན་ལ་ཕན་འདོགས་རྣམ་པར་བརྩོན། །
འཇིག་རྟེན་སྐྱབས་གྱུར་དྲང་སྲོང་དེ་ལ་འདིར་ནི་སྐྱབས་སུ་མཆི། ། ལྷ་ཆེན་
འདོད་ཆགས་དབང་གྱུར་ངོ་ཚ་སྤངས་ཤིང་ཅོ་འདྲི་ཆུང་མ་ལེན་པར་བྱེད། །
ཁྱབ་འཇུག་ལྷག་པར་གཏུམ་ཞིང་བྱས་པ་ཆུད་གསོན་སྐེམ་བྱེད་རང་གི་གཉེན་
ཡང་གསོད། ། དཀའ་བཟློག་ཁྲོ་ཞིང་མ་ཧེ་བསོད་བྱེད་མ་མོ་རྣམས་ནི་མི་ཡི་ཤ་
ཚིལ་ཟ། ། ལོག་འདྲེན་ཆང་དད་ཆེ་ཞིང་སྟོབས་བཅུ་ལྡན་ལ་ཉེས་པ་ཆུང་ངུའང་
འགའ་མི་མངའ་འོ། ། བཅོམ་ལྡན་ད་ནི་བདག་གི་གཉེན་མིན་གཉན་དག་དགྲ་
མ་ཡིན། ། དེ་དག་གི་སྤྱོད་གཞན་ཡང་མངོན་སུམ་གྱུར་པ་མ་མཐོང་སྟེ། །
ཚིག་དང་སྤྱོད་པ་དག་གིས་སོ་སོའི་ཁྱད་པར་ཐོས་པ་ལས། ། སངས་རྒྱས་ཡོན་
ཏན་ཕུལ་དུ་བྱུང་ལ་དད་ཕྱིར་བདག་རྟེན་ལགས། ། བདེ་བར་གཤེགས་པ་དག་
གིས་མིན་མུ་སྟེགས་གཞན་དག་ངག་མ་ཡིན། ། དེ་བཞིན་གཤེགས་དེས་བདག་
ནོར་མ་སྩལ་གཟེགས་ཟན་སོགས་ཀྱིས་ཅི་མ་ཕྲོགས། ། འོན་ཀྱང་སངས་རྒྱས་
བཅོམ་ལྡན་དེ་ནི་གཅིག་ཏུ་འགྲོ་ལ་ཕན་མཛད་གསུང༌། ། དྲི་མེད་དྲི་མ་ཐམས་
ཅད་སེལ་བ་གང་ཡིན་དེ་ལ་བདག་དད་ལགས། ། གང་ཞིག་རྟག་ཏུ་ཕན་དགྱེས་

རྒྱུན་དུ་འགྲོ་ལ་ཕན་མཛད་ལགས། ། གང་ཞིག་འགྲོ་བ་སྡུག་བསྔལ་རྣམ་མང་
གདུངས་པ་བདེ་མཛད་དང༌། ། གང་ཞིག་ཤེས་བྱ་མཐའ་དག་ལག་མཐིལ་
བཞིན་དུ་གསལ་མཁྱེན་པ། ། དྲང་སྲོང་མཉམ་མེད་སྒྱུ་མངའ་དེ་ལ་གློ་བ་དད་
པར་གྱུར། ། སྙིང་ནས་དང་དམ་ཇི་ལྟར་དགའ་བ་དང༌། ། ཐེ་ཚོམ་གྱིས་
བསམ་གཞན་གྱི་ངོར་ཡང་རུང་། ། གང་ཞིག་ཐུབ་དབང་ཟླ་བ་དེར་ཕྱག་
བགྱིད། ། དེས་ནི་ལྷ་ཡི་བདེ་བ་ཕུན་སུམ་འཐོབ། ། གནའ་སྔོན་ཁྱབ་འཇུག་
འདི་ཡིས་འཇིག་རྟེན་སྐྱེ་རྒ་ན་འཆིའི་དབང་གྱུར་ཐོས་ནས་སུ། ། མི་རྣམས་
བསྐྱབ་ཕྱིར་རྨད་བྱུང་བློ་ཡིས་སྙིང་བརྩེ་བརྩོན་པས་ཤཱཀྱའི་རིགས་རྒྱས་པར།།
གོའུ་ཏ་མར་འཁྲུངས་ཏེ་ས་སྟེང་འཇིག་རྟེན་འདིར་ནི་སངས་རྒྱས་གྱུར་པར་གྲག་
ཅེས་ཐོས། ། སྐྱེ་བོ་ཉོན་མོངས་བླུན་ཞིང་རྨོངས་པས་སྟོན་པ་ཕན་འདོགས་
ལགས་པར་མ་འཚལ་གྲང༌། ། གང་ཚེ་འདོད་ཆགས་ཞེ་སྡང་གིས་ནི་ལྷ་མིན་
ཁྱིམ་ནས་རིན་ཆེན་ཕྲོགས་པ་དང༌། ། ཆགས་པའི་བློ་གྲོས་ཀྱིས་ནི་ངན་གཡོ་
བྱས་ནས་ས་དག་ཕྲོགས་པར་གྱུར་ཀྱང་ནི། ། དེ་ཚེ་ཁྱབ་འཇུག་མ་གྲོལ་བཞིན་
དུ་སྐྱེ་བོ་བློན་པོ་རྣམས་ནི་མཆོད་ཕྱག་འཚལ། ། སངས་རྒྱས་ངེས་པར་རྣམ་གྲོལ་
གྱུར་ཀྱང་སྐྱེ་བོ་ཕལ་ཆེར་རྨོངས་པས་ཕྱག་མི་འཚལ། ། ས་འདི་རྒྱ་མཚོ་བཞི་
ཡིས་སྐེ་རགས་ཆེན་པོས་བསྡམས་པའི་ལྗིད་ཀྱི་ནི། ། ལྕི་ལྕི་ལྟར་འདུག་ཁྱབ་
འཇུག་བྱིན་ཡང་སྟོབས་ཆེན་སྡུག་བསྔལ་གནས་པར་གྱུར། ། ཐུབ་པ་ལ་ནི་རྡུལ་
ཙམ་ཕུལ་བས་རྒྱལ་པོ་མྱ་ངན་མེད་པ་ཡིས། ། ཟླ་བའི་དཀྱིལ་འཁོར་དཔལ་གྱི་
འོད་ཟེར་གོས་ཅན་ས་སྟེང་མཐའ་དག་ཐོབ། ། བདག་ནི་སངས་རྒྱས་ཕྱོགས་མི་
འཛིན། ། སེར་སྐྱ་སོགས་ལ་མི་སྡང་ཡང་། །གང་ཞིག་རིགས་པར་ལྡན་པའི་
ཚིག ། དེ་ཉིད་སྟོན་པར་ཡོངས་སུ་འཛིན། ། འདི་ལྟར་སུ་ཡང་རུང་སྟེ་ངེས་
པར་ཀུན་མཁྱེན་དང༌། ། འགྲོ་བ་གཅིག་ཏུ་ཕན་འདོགས་མཛད་པའི་ལུགས་ཆེ་
བ། ། དེ་དག་བློ་གྲོས་ཞིབ་མོའི་མིག་གིས་བཙལ་ནས་སུ། ། བསྟེན་པར་བྱ་ཡི་

གཞན་དག་མཁས་ལ་ཅི་ཞིག་མཁོ། ། གང་ལ་སྐྱོན་ཀུན་ཡོད་མིན་ལ། ། ཡོན་
ཏན་ཐམས་ཅད་ཡོད་གྱུར་པ། ། ཚངས་པར་ཁྱབ་འཇུག་དབང་ཕྱུག་ཆེ། ། དེ་
ཡང་བདག་གི་སྟོན་པ་ཡིན། ། གང་ལ་སྐྱོན་ནི་མི་མངའ་ཞིང་། ། ཡོན་ཏན་
དཔག་མེད་མངའ་བ་དང༌། ། ཐམས་ཅད་མཁྱེན་དང་ཐུགས་རྗེ་ཅན། ། དེ་ལ་
བདག་ནི་སྐྱབས་སུ་མཆི། ། པདྨ་ཁ་ཕྱེ་རྒྱས་པར་འདབ་ལྟར་དཀྱུས་རིང་སྤྱན་
མངའ་བ། ། བསྟོད་པའི་ཆུ་ཀླུང་སྟོང་གི་རྒྱ་མཚོ་དེ་ལྟར་བསྟོད་བགྱིས་པས། །
བདག་གི་ཚིག་གིས་བསྐྲུན་པའི་དགེ་བ་ཅུང་ཟད་ཅི་མཆིས་པ། ། དེས་ནི་སེམས་
ཅན་ཐམས་ཅད་བདེ་བ་དག་དང་ལྡན་གྱུར་ཅིག ། ལྷ་ལས་ཕུལ་དུ་བྱུང་བར་
བསྟོད་པ་སློབ་དཔོན་བདེ་བྱེད་བདག་པོས་མཛད་པ་རྫོགས་སོ། །
རྒྱ་གར་གྱི་མཁན་པོ་སརྦ་ཛྙཱ་དེ་བ་དང༌། ལོ་ཙཱ་བ་བནྡེ་རིན་ཆེན་མཆོག་
གིས་བསྒྱུར་ཅིང༌། ཞུས་ཆེན་གྱི་ལོ་ཙཱ་བ་བནྡེ་དཔལ་བརྩེགས་རཀྵི་ཏས་ཞུས་ཏེ་
གཏན་ལ་ཕབ་པའོ། ། །།

སྐྱབས་འགྲོ་བདུན་ཅུ།
རྒྱ་གར་སྐད་དུ། ཏྲ་ས་ར་ཎ་སྲཔཱ་ཏི་ཀ བོད་སྐད་དུ། གསུམ་ལ་
སྐྱབས་སུ་འགྲོ་བ་བདུན་ཅུ་པ། འཕགས་པ་འཇམ་དཔལ་གཞོན་ནུར་གྱུར་པ་
ལ་ཕྱག་འཚལ་ལོ། ། དགེ་བསྙེན་གསུམ་ལ་སྐྱབས་འགྲོ་བ། ། དེ་ནི་སྡོམ་བརྒྱུད་
རྩ་བ་ཡིན། ། སངས་རྒྱས་དེ་ཆོས་དགེ་འདུན་ནི། ། ཐར་པ་འདོད་པ་རྣམས་
ཀྱི་སྐྱབས། ། དུས་གསུམ་ལམ་ལས་ངེས་གྲོལ་ཞིང་། །ཤེས་བྱ་ལ་ནི་བློ་རྣམས་
རྒྱས། ། རྨོངས་པའི་ཟུམ་པ་བཅོམ་པས་ན། ། སངས་རྒྱས་པདྨ་ལྟར་རྣམས་
རྒྱས། ། ཐོག་མཐའ་མེད་པའི་སྲིད་པ་རུ། ། མ་རིག་གཉིས་ཀྱིས་ལོག་པ་
ཡིས། ། འགྲོ་བ་གང་གང་སྣང་དེ་དེ། ། བརྫུན་དེ་རྨི་ལམ་ལྟ་བུར་འདོད། །
མ་རིག་གཉིད་ནི་རྒྱུན་ཆད་ཅིང་། ། ཡང་དག་ཡེ་ཤེས་ངེས་བྱུང་བས། ། གང་
ཞིག་རྣམ་སད་དེ་སངས་རྒྱས། ། སྐྱེས་བུ་གཉིད་སད་ཇི་བཞིན་ནོ། ། ཡང་དག་
དེ་ཉིད་སྟོན་མཛད་ཅིང༌། ། མི་མཁས་སེམས་ཅན་རྟོགས་མཛད་ལས། ། དེས་
ཀྱང་སངས་རྒྱས་སངས་རྒྱས་དང༌། ། དེ་ཡང་སངས་རྒྱས་དང༌ མཚུངས་
འདོད། ། ཡེ་ཤེས་བླ་ན་མེད་པ་ཡིས། ། ཡང་ན་དེ་ཉིད་ཐུགས་ཆུད་
པའམ། ། ཞི་བ་ཉིད་ཀྱིས་རྟོགས་སངས་རྒྱས། ། དེ་བས་སངས་རྒྱས་སངས་
རྒྱས་འདོད། ། སངས་རྒྱས་ཀྱི་ནི་གཟུགས་ཀྱི་སྐུ། ། མཚན་དང་དཔེ་བྱད་དག་
གིས་འབར། ། འགྲོ་བ་རང་གི་མོས་པ་ཡིས། ། དབང་གི་སྣ་ཚོགས་སྐུ་འཛིན་
གང༌། ། བསོད་ནམས་ཚོགས་ནི་ཚད་མེད་ལས། ། འཁྲུངས་པ་དེ་ནི་རྒྱལ་བའི་
སྲས། ། ས་བཅུ་ལ་ནི་གནས་རྣམས་ཀྱིས། ། མཐོང་བར་གྱུར་ན་སྐུ་དེ་
ཡིས། ། ཆོས་ཀྱི་རྫོགས་ལོངས་སྤྱོད་འདི་ནི། ། རྒྱལ་སྲས་རྣམས་ནི་སྤྱོད་པ་

ཡིན། ། རྒྱལ་བ་སྐུ་དེ་ལ་བཞུགས་ནས། ། བླ་མེད་བྱང༌ ཆུབ་ཐུགས་སུ་
ཆུད། ། ཡེ་ཤེས་སྤྲོས་པ་མེད་པ་གང་། ། ཤེས་བྱ་སྐྱེ་བ་མེད་ལས་བྱུང༌། །
སངས་རྒྱས་རྣམས་ཀྱི་ཆོས་སྐུ་དེ། ། ཡེ་ཤེས་ཚོགས་ལས་བྱུང་བ་ཡིན།
སངས་རྒྱས་རྣམས་ཀྱི་མ་འདྲེས་ཆོས། ། ཁྱད་པར་འཕགས་པ་བཅོ་བརྒྱད་དང༌། །
སངས་རྒྱས་རྣམས་ཀྱི་སྟོབས་སོགས་ཀྱིས། ། ཡེ་ཤེས་དེ་ནི་ཡང་དག་བརྒྱན། །
ངོ་བོ་ཉིད་ནི་རྒྱུ་རྐྱེན་ལས། ། འབྱུང་བ་ཡིན་པར་རིགས་མིན་པ། །རྒྱུ་དང་
རྐྱེན་ལས་བྱུང་བ་ནི། ། རང་བཞིན་བཅོས་མ་ཡིན་པར་འགྱུར། ། ངོ་བོ་ཉིད་
ནི་བཅོས་མ་རུ། ། ཇི་ལྟར་ཡང་ནི་གྱུར་པ་ཡིན། ། བཅོས་མ་མ་ཡིན་ངོ་བོ།
ནི། ། གཞན་ལ་བལྟོས་པ་ཡོད་མ་ཡིན། ། ཆོས་རྣམས་ཉིད་ཀྱི་ངོ་བོ་ནི། །
ཐམས་ཅད་ཡོད་པ་མ་ཡིན་ཏེ། ། དེ་ཕྱིར་སྐད་ཅིག་གཅིག་གིས་ནི། ། བདེ་
གཤེགས་ཐམས་ཅད་མཁྱེན་པར་འདོད། ། མ་རིག་ཉོན་མོངས་ཅན་བྱས་
རྟོགས། ། གང་གིས་ངོ་བོ་སྒྲོ་བཏགས་འདོད། ། བྱིས་པ་རྣམས་ཀྱི་འཁོར་པའི་
རྒྱུ། ། དེ་རྟོག་གྱུར་པ་ལོག་ཤེས་ཡིན། ། མ་རིག་ཉོན་མོངས་མེད་ཡོད་
པས། ། རྣམ་པ་ཀུན་མཁྱེན་སྤངས་པ་ཉིད། སློབ་མ་རང་སངས་རྒྱས་དག་
གི ། བྱང་ཆུབ་དངོས་པོ་མེད་པ་ཡིན། ། རྒྱལ་བས་དངོས་པོ་དེ་རྣམས་ནི། །
གཟུགས་བརྙན་དང་ཡང་འདྲར་མཁྱེན་པས། ། གཉིས་མེད་ཡེ་ཤེས་མ་རིག་
ཟད། ། ཤེས་བྱ་སྐྱེ་མེད་པས་རབ་ཕྱེ། ། དེ་བས་དེ་ནི་ཅུང་ཟད་ཀྱང་། ། མི་
མཁྱེན་ཅི་ཡང་སྟོན་མི་མཛད། ། སངས་རྒྱས་ནམ་མཁའ་ཇི་བཞིན་དུ། ། དེ་
ལྟར་ཆོས་ཉིད་ལ་རབ་ཞུགས། ། ཡིད་བཞིན་ནོར་བུ་ཅི་ཡང་ནི། ། མི་བྱེད་
རྟོག་པ་མེད་ན་ཡང་། ། འགྲོ་བའི་བསམ་པ་ཇི་བཞིན་དུ། ། ཚིམ་པར་བྱེད་པ་
ཡིན་པར་བཤད། ། རྫོགས་སངས་ཐུགས་ཀྱི། རིན་ཆེན་ནི། ། རང་གི་མོས་
བཞིན་དགོས་མཛད་པས། ། འགྲོ་བའི་བྱ་བ་བྱེད་དེ་ལ། ། དེ་བཞིན་མཛད་
པར་གོ་བ་ཡིན། ། དེ་ཉིད་ཕྱིར་ན་འཕགས་པ་རྣམས། ། བསམ་མི་ཁྱབ་པའི་

རྐྱེན་ལས་འཁྲུངས། ། ཡིད་བཞིན་ནོར་བུའི་བྱ་བ་ནི། ། མཐོང་ལ་འཐད་པ་
ཡོད་མ་ཡིན། ། ཆོས་རྣམས་དངོས་མེད་ཉིད་ལ་ནི། ། བློ་གནས་སངས་རྒྱས་
ཡིན་པར་བཤད། ། འོག་མིན་གཞལ་ཡས་ཁང་དུ་ནི། ། ཡང་དག་མངོན་སུམ་
མཛད་པར་འདོད། ། སངས་རྒྱས་རྟག་པ་མི་མངའ་བའི། ། གཟུགས་ཀྱི་སྐུ་ནི་
ཡང་དག་འབྱུང་། ། སྤྲུལ་པའི་སྐུས་ནི་ས་སྟེངས་སུའང་། །ཡང་དག་བྱང་
ཆུབ་སྟོན་པར་མཛད། ། ཐུབ་དབང་རྣམས་ཀྱི་སྐུ་གསུམ་སྟེ། ། ཆོས་དང་
ལོངས་སྤྱོད་རྫོགས་སྤྲུལ་པ། ། མདོར་བསྡུས་ནས་ནི་བཤད་པ་འདི། །གུས་
པས་བློ་ལ་བཞག་པར་གྱིས། ། སྔོན་མེད་པ་ལས་སླར་བྱུང་ཞིང་། ། བྱུང་ནས་
ཀྱང་ནི་ཡང་དག་མེད། ། རང་གི་ངོ་བོ་འཛིན་པས་ཆོས། ། དོན་དམ་པར་ནི་
མི་བརྗོད་དོ། ། གང་ཞིག་རྨི་ལམ་སྒྱུ་མ་དང༌། ། ཆུ་ཟླ་ལྟ་བུར་བསླུ་བྱེད་པ། །
སྐྱེ་སོགས་དང་ལྡན་དེ་སྤང་བྱའི། ། ཆོས་སྤང་བར་ནི་རིགས་མ་ཡིན། ། དུས་
གསུམ་དུ་ཡང་དངོས་གཅིག་ཕྱིར། ། ངོ་བོ་ཉིད་ཀྱིས་རྟག་ཏུ་བྱུང༌། ། རྒ་ཤི་
དག་ལས་གྲོལ་བ་ཉིད། ། ཆོས་རྣམས་ཀྱི་ནི་ཆོས་ཤེས་བཤད། ། ཟེད་དང༌
ཆགས་བྲལ་མྱ་ངན་འདས། ། འགོག་དང་སྟོང་པ་ཉིད་ཞི་བ། ། དེ་བཞིན་ཉིད་
དང་ཆོས་རྣམས་ཀྱི། ། གང་གི་ངོ་བོར་དེ་ཉིད་བཤད། ། ལམ་གང་མྱ་ངན་
འདས་འགྲོ་བ། ། ཐུབ་པ་རྣམས་ཀྱིས་ཡང་དག་གསུངས། ། དེ་ཡི་རྒྱུད་ལས་
སྐྱེས་གྱུར་པས། ། དེས་ནི་མངོན་སུམ་དག་ཏུ་གཟིགས། ། འཕགས་པའི་
བདེན་པ་རྣམ་པ་བཞི། ། རྟོགས་ཏེ་ཤེས་ནས་དད་གྱུར་པ། ། སྐྱེས་བུ་གང་
ཟག་ཡ་བརྒྱད་པོ། ། མི་ཕྱེད་དགེ་བདུན་ཞེས་བཤད་དོ། ། ཉོན་མོངས་གཞོམ་
ཕྱིར་སློབ་པས་ན། ། གང་ཟག་བདུན་ནི་སློབ་པ་ཡིན། ། ཉེས་པ་མ་ལུས་ཟད་
པའི་ཕྱིར། ། བརྒྱད་པ་མི་སློབ་པར་བཤད་དོ། ། དེ་རྣམས་འབྲས་བུར་གནས་
པ་བཞི། ། བཞི་ནི་ཞུགས་པ་པོ་ཡིན་ལ། ། སྟོན་པའི་སློབ་མའི་ཚོགས་འདི་
ནི། ། གྲོལ་དང་གྲོལ་བའི་ལམ་ལ་གནས། ། སངས་རྒྱས་ཆོས་དང་དགེ་འདུན་

ནི། ། བདུད་རྣམས་བྱེ་བ་བརྒྱ་ཡིས་ཀྱང་། ། གང་ཕྱིར་དབྱེ་བར་མི་ནུས་
པས། ། དེ་ཕྱིར་དགེ་འདུན་ཞེས་བཤད་དོ། ། ཐུབ་དབང་གིས་ནི་སྐུ་གསུམ་
དང་། ། མྱ་ངན་འདས་དང་གང་ཟག་བརྒྱད། སྡོམ་བརྩོན་བཅས་ལ་མོས་པ་
ཡིས། ། གང་ཞིག་གསུམ་ལ་སྐྱབས་འགྲོ་བ། ། དགེ་བསྙེན་དུ་ནི་དམ་འཆའ་
བས། ། སྐྱབས་ནི་གསུམ་པོ་བསྲུང་བར་བྱ། ། མུ་སྟེགས་ཀུན་ལ་གུས་པ་
ཡིས། ། མཆོད་དང་ཕྱག་བཙལ་མི་བྱའོ། ། རྟེན་གྱི་དམ་པ་བླངས་ནས་ནི། །
སླར་ཡང་དམན་ལ་བརྟེན་གྱུར་ན། ། ཉེས་བཅས་ཕྱོགས་ལ་གནས་པའི་
ཕྱིར། ། དེ་ནི་དམ་པའི་བཞེད་གད་འགྱུར། ། གང་ཞིག་འཕགས་ལམ་མ་སྐྱེས་
པའི། ། ཕྱིས་རྨོངས་སོ་སོའི་སྐྱེ་བོ་དག ། དེ་ནི་སློབ་དང་མི་སློབ་པ། ། མིན་
ཞེས་བསྟན་བཅོས་ལས་བཤད་དོ། ། ཇི་ལྟར་འཁོར་ལོ་ལ་སོགས་པ། ། ཉེར་
བཟུང་ཤིང་རྟར་རྟགས་པ་ནི། ། རང་དང་གཞན་དུ་རྣམ་དཔྱད་པས། ། རྣམ་
པ་ཀུན་ཏུ་མི་དམིགས་སོ། ། དེ་བཞིན་ཕུང་པོ་ནས་བརྩམས་ཏེ། ། སེམས་ཅན་
དུ་ནི་བརྟགས་པས་ཡང་། ། ཡང་དག་གཞན་དུ་རྣམ་དཔྱད་པས། ། ཅི་ནས་
ཀྱང་ནི་དམིགས་མི་འགྱུར། ། དེ་འདིར་ཐར་པའི་ཆ་ནས་ནི། ། བརྩམས་ཏེ་
རྟག་ཏུ་དགེ་བ་ལ། ། ཉན་ཐོས་ཉིད་ཕྱིར་འབད་ན་ནི། ། རིམ་གྱིས་ཉན་ཐོས་
ཉིད་དུ་འགྱུར། ། གང་ཞིག་རང་བྱུང་ཡེ་ཤེས་འདོད། ། རང་རྒྱལ་བྱང་ཆུབ་
དོན་གཉེར་པས། ། རྩོམ་པ་དེ་ཡང་རང་རྒྱལ་གྱི། ། བྱང་ཆུབ་ཁོ་ན་དེས་ཐོབ་
བོ། །རང་དོན་ལ་གཞོལ་འདི་དག་ནི། ། སྙིང་རྗེ་ཆེན་པོ་དང་བྲལ་བས། །
རང་རྒྱལ་རྒྱལ་བའི་གསུང་ལས་སྐྱེ། ། ཐེག་པ་ཆེན་པོར་མི་བསྔགས་སོ། ། རྒྱལ་
བའི་ཡོན་ཏན་མཐའ་ཡས་པས། ། ཐེག་པ་ཆེ་ལས་གསུངས་པ་དང་། ། བྱང་
ཆུབ་སེམས་དཔའི་མཐུ་ཐོས་ནས། ། དེ་ཡི་སྣོད་ཉིད་གྱུར་པ་ཡིན། ། དེས་ནི་
ཐེག་པ་ཆེན་པོའི་ཤིང༌། ། མ་ལུས་རང་གི་ལམ་གྱིས་བསྲེགས། ། བྱང་ཆུབ་
སེམས་དཔའི་ནང་དུ་ནི། ། སྐྱེས་བུ་དབུལ་པོ་ལྟ་བུར་གནས། ། འདི་དག་སྲིད་

པས་སྐྲག་པ་ཡི། ། ཡིད་ཀྱིས་བྱང་ཆུབ་གཉིས་ཐོབ་པ། ། ཆེ་ཟད་པར་ནི་
དགར་འགྱུར་ཞིང་། ། མྱ་ངན་འདས་ཐོབ་འདུ་ཤེས་ཅན། ། དེ་ལ་མྱ་ངན་
འདས་ཡོད་མིན། ། འོན་ཀྱང་སྲིད་གསུམ་སྐྱེ་བ་ནི། ། དེ་དག་ལ་ནི་ཡོད་མིན་
གྱི། ། ཟག་པ་མེད་པའི་དབྱིངས་ན་འཁོད། ། མི་ཤེས་ཉོན་མོངས་མིན་སྤངས་
ཕྱིར། ། ཕྱིས་ནི་སངས་རྒྱས་ཀྱིས་བསྐུལ་བས། །བྱང་ཆུབ་ཀྱི་ནི་ཚོགས་
བསགས་ནས། ། དེ་ཡང་འཇིག་རྟེན་འདྲེན་པར་འགྱུར། ། འཁོར་ལོ་སྒྱུར་བ་
རྒྱལ་པོ་ཡི། ། མཚན་གྱིས་ཡང་དག་བརྒྱན་པ་ལ། ། བློ་དང་ལྡན་པའི་བློན་པོ།
ཡིས། ། རྒྱལ་པོ་ལྟ་བུར་མཐོ་བར་མཐོང་། ། ཉན་ཐོས་རང་སངས་རྒྱུས་དག་
གིས། ། རྫོགས་སངས་རྒྱས་ཀྱི་རིགས་བྱུང་བའི། ། བྱང་ཆུབ་སེམས་དཔའ་བློ་
ལྡན་ཡང་། ། ཐུབ་པའི་དབང་པོ་ལྟ་བུར་མཐོང་། ། བྱང་ཆུབ་སེམས་ནི་
ལེགས་བསྐྱེད་པའི། ། སྡོམ་བརྩོན་མཆིལ་ལྷམ་ཁུར་བ་ལ། ། བྱང་ཆུབ་སེམས་
སོགས་ལ་གུས་པས། ། དགྲ་བཅོམ་པ་ཡི་མཆོད་པར་བཤགས། ། ཤར་རིའི་
ལུང་ལས་དགྲ་བཅོམ་པས། ། བྱང་ཆུབ་སེམས་དཔའ་ཕྱག་འཚལ་ཉིད། །
འདི་དག་དཀོན་མཆོག་གསུམ་གཞན་མིན། ། སངས་རྒྱས་ཁོངས་སུ་གཏོགས་
པར་འདོད། ། ཇི་ལྟར་དགྲ་བཅོམ་ཟིད་ཡེ་ཤེས། ། ས་བདུན་སྔོན་དུ་འགྲོ་བ་
ཅན། ། དེ་བཞིན་རྫོགས་སངས་རྒྱས་ཡེ་ཤེས། ། ས་བཅུ་སྔོན་དུ་འགྲོ་བ་
ཡིན། ། འདི་ནི་གཅིག་པུ་མི་འགྲོ་ཡི། ། ས་བཅུ་པོ་འདི་སྦྱོང་བྱེད་དོ། ། གང་
ཕྱིར་ཕ་རོལ་ཕྱིན་པ་བཅུ། ། ས་དེ་རྣམས་ལ་རྫོགས་པར་བྱེད། ། འབྲས་བུ་
གནས་དང་ཞུགས་པ་ནི། ། འཕགས་པའི་ལམ་གྱིས་རབ་ཕྱེ་བའི། ། སློབ་མ་
རྣམས་ཀྱི་ས་བདུན་ནི། ། མངོན་པའི་ཆོས་ལས་ཇི་སྐད་བཤད། ། དེ་བཞིན་སྡེ་
སྣོད་རྒྱས་པ་ལས། ། ས་བཅུའི་བསྔགས་པ་བརྗོད་པ་ཡིན། ། ཐམས་ཅད་
འཕགས་ལམ་བདག་ཉིད་ཅན། ། དེ་བས་འཕགས་མིན་ཇི་ལྟར་འགྱུར། །
ཉན་ཐོས་རྣམས་ཀྱི་དབང་མཛད་ནས། ། སྡེ་སྣོད་གསུམ་དུ་འདོད་པ་ཡིན། །

བྱང་ཆུབ་སེམས་དཔའི་གནས་སྐབས་ཀྱི། ། ངེས་པར་དེར་ནི་ཡོད་མ་ཡིན། །
འཕགས་པ་ནུབ་ཀྱི་རིར་བཤད་དང༌། ། ཤར་གྱི་རི་བའི་ཉན་ཐོས་ཀྱིས། །
བྱང་ཆུབ་སེམས་དཔའི་དབང་བྱས་པ། ། སྡེ་སྣོད་བདུན་དུ་བཤད་པ་ཡིན། །
བྱང་ཆུབ་སེམས་དཔའི་སྡེ་སྣོད་དང་། ། དེ་བཞིན་རིག་འཛིན་ཞེས་བྱ་
དང་། ། མདོ་སྡེ་ཆོས་མངོན་འདུལ་བར་དང༌། །རྒྱས་དང་དེ་བཞིན་སྐྱེས་
པའི་རབས། ། དེ་ལྟར་སྡེ་སྣོད་བདུན་པོ་ནི། ། ལུང་ནི་གཉིས་ལས་བསྟན་པ་
ཡིན། ། གང་ལ་འདི་ནི་ཚད་མིན་འགྱུར། ། དེས་ནི་དགྲ་བཅོམ་སྤངས་པ་
ཉིད། ། ཤེས་བྱ་མཐའ་ཡས་དབང་གིས་ནི། ། འཁོར་བ་ན་ནི་སྐད་ཅིག་
ཡོད། ། གལ་ཏེ་རེ་རེའི་དབྱེ་བས་རིང༌། ། དེ་བཞིན་འདི་ཡང་སྲིད་མཚུངས་
འགྱུར། ། བྱ་བ་རྒྱ་ཆེན་བྱེད་པའི་ཕྱིར། ། སྲིད་པ་རིང་སྙམ་མི་སེམས་སོ། །
བསོད་ནམས་ཡེ་ཤེས་སྟོབས་ཀྱིས་ནི། ། ལུས་སེམས་སྡུག་བསྔལ་གྱིས་མི་
ནོན། ། དེ་བས་རྣམ་པ་ཐམས་ཅད་དུ། ། བྱང་ཆུབ་སེམས་དཔའ་སྨད་མི་
བྱ། ། ཁམས་གསུམ་པར་གཏོགས་ཉོན་མོངས་ཟད། ། བྱང་ཆུབ་ཀྱི་ནི་སྣོད་
གྱུར་ཉིད། ། ཕུང་པོ་ཁམས་དང་སྐྱེ་མཆེད་ནི། ། གཟུགས་བརྙན་མཚུངས་
པར་མཐོང་བས་ན། ། ཉན་ཐོས་རང་སངས་རྒྱུས་དག་གིས། ། སྟོང་ནི་གཉིས་
དང་གསུམ་པོ་མཐོང་། ། རྣམ་ཀུན་མཁྱེན་ཉིད་ཡེ་ཤེས་ནི། ། རྫོགས་སངས་
རྒྱུས་ཀྱི་ཡིན་པར་བཤད། ། རྒྱལ་བའི་ལམ་གྱི་རྣམ་པ་ཤེས། ། བྱང་ཆུབ་སེམས་
དཔའི་ཡིན་པར་གསུངས། ། རབ་ཏུ་དགའ་བ་ཐོབ་པ་ན། །ཀུན་སྦྱོར་གསུམ་
པོ་ལེགས་ཟད་པས། ། བྱང་ཆུབ་སེམས་དཔའ་འཕགས་འགྱུར་ཞིང་། །
རྫོགས་སངས་རྒྱས་རིགས་ལས་བྱུང་ཡིན། ། ས་ནི་གོང་མ་གོང་མ་ལ། ། བྱང་
ཆུབ་སེམས་དཔའི་ཡོན་ཏན་དང༌། ། ཉེས་ཟད་བགང་ཡིན་ས་བཅུ་པའི། ། མདོ་
ཉིད་ལས་ནི་ཤེས་པར་བྱ། ། ཡོན་ཏན་དམ་པ་རེ་རེ་ཞིང་། ། བསམ་ཡས་དེ་ནི་
མཁའ་དང་མཉམ། ། བྱང་ཆུབ་སེམས་ལ་རྟག་ཕྱག་འཚལ། ། བློ་ལྡན་བྱང་

ཆུབ་ལ་སྐྱབས་མཆི། ། ཐེག་ཆེན་ཚུལ་ལ་བརྟེན་ནས་ནི། ། སྐྱབས་གསུམ་རྣམ་
པར་ཕྱེ་བ་ལས། ། བསོད་ནམས་གང་དེས་སྐྱེ་པོ་རྣམས། ། དཀོན་མཆོག་
གསུམ་ལ་གཞོལ་བར་ཤོག ། གསུམ་ལ་སྐྱབས་སུ་འགྲོ་བ་བདུན་ཅུ་པ་སློབ་
དཔོན་ཟླ་བ་གྲགས་པའི་ཞལ་སྔ་ནས་མཛད་པ་རྫོགས་སོ། །
རྒྱ་གར་གྱི་མཁན་པོ་པཎྜི་ཏ་ཆེན་པོ་དཱི་པཾ་ཀ་ར་ཤྲཱི་ཛྙཱ་ན་དང༌། ། སྒྲ་བསྒྱུར་
གྱི་ལོ་ཙཱ་བ་དགེ་སློང་རིན་ཆེན་བཟང་པོས་བསྒྱུར་ཅིང་ཞུས་ཏེ་གཏན་ལ་ཕབ་
པའོ། ། ། །།

སྐྱབས་འགྲོ་ཡན་ལག་དྲུག་པ། 
རྒྱ་གར་སྐད་དུ། ། ཥ་ཌོ་ག་སཱ་ར་ཎི། བོད་སྐད་དུ། ། སྐྱབས་འགྲོ་
ཡིན་ལག་དྲུག་པ། དཀོན་མཆོག་གསུམ་ལ་ཕྱག་འཚལ་ལོ། ། སྐྱབས་འགྲོ་
ཡན་ལག་དྲུག་པ་བཤད། ། ཅིས་འགྲོ་དགོས་དང་ཡུལ་དུས་དང་། ། ཕན་ཡོན་
བསླབ་བྱ་བླང་བ་རྣམས། ། རྩ་བ་སྡོམ་དུ་བཤད་པ་ཡིན། ། འཇིག་དང་ཡོན་
ཏན་དྲན་པས་འགྲོ ། གནས་གསུམ་བརྟན་པའི་ཡུལ་དེ་ལ། ། འདི་ནས་བྱང་
ཆུབ་ཐོབ་པར་རོ། ། མུ་སྟེགས་སྤྱོད་ལས་ལོག་པ་ཡིན། ། གསུམ་དུ་མི་སྐྱེ་རྟེན་
དུ་གྱུར། ། བར་ཆད་མེད་པས་ནད་ཉུང་རིང་། ། འབྱང་ཞིང་སོག་པའི་ཕན་
ཡོན་ནི། ། སྐྱབས་གསུམ་དང་པོའི་བསླབ་བྱ་ནི། ། གནོད་སྦྱིན་མི་བསྟེན་ཕྱག་
མི་བཙལ། ། གཉིས་པ་སེམས་ཅན་ཐམས་ཅད་ལ། ། འཚེ་བ་སྤང་ཞིང་བརྩེ་
བར་བྱ། ། གསུམ་པ་བདག་དང་གཞན་གྱི་ཡུལ། ། སྡིག་པ་ཅན་དང་འགྲོགས་
པ་མིན། ། སྐུ་གཟུགས་ཚིགས་སུ་བཅད་པ་དང༌། ། ལྷན་པ་སེར་པོ་བཏབ་པ་
ལ། ། དད་མོས་སྒོ་ནས་སྟོན་པར་བརྟག ། ཞལ་ནས་གསུངས་པ་མཐའ་དག་
ལ། ། སྐུར་པ་མི་གདབ་སྤྱི་བོར་བླང་། ། གང་ཟག་དག་དང་མ་དག་ལ། །
དམ་པར་བལྟ་བར་བྱ་བ་ཡིན། ། ལུས་སྲོག་ཕྱིར་ཡང་གསུམ་མི་སྤང་། ། དུས་
འདིར་རྐྱེན་རྣམས་ཅི་བྱུང་ཡང་། ། མགོན་སྐྱབས་གཞན་དུ་བཙལ་བ་མིན། །
ཆེ་བའི་ཡོན་ཏན་ཟས་དག་གིས། ། རྟག་ཏུ་དྲན་ཅིང་མཆོད་པ་ཡིན། ། རྒྱུན་
གྱི་སྐྱབས་འགྲོ་བརྗོད་བྱ་བ། ། དུས་དྲུག་རྒྱུན་གྱི་བསྐུལ་མ་ཡིན། ། བླང་བ་
དང་པོར་ཤེས་བྱ་བ། ། འཇིགས་པ་བྱུང་ཚེ་བསྐུལ་མ་ཡིན། ། རྒྱུད་ལ་ཤེས་བྱ་

མང་མཆིས་ཀྱང་། ། རྒྱལ་བློན་ཡིད་ཆེས་མ་གྱུར་པས། ། སྐྱབས་འགྲོའི་ཆོ་ག་
བདག་གིས་བཤད། ། ལེགས་པར་བྲིས་ཤིག་ཀུ་མཱ་ར། ། བསོད་ནམས་འགྲོ་བ་
ཡོངས་ལ་བསྔོ། ། སྐྱབས་འགྲོ་ཡན་ལག་དྲུག་པ་སློབ་དཔོན་བི་མ་ལས་མཛད་པ་

་དྲི་མེད་རིན་ཆེན་ཕྲིན་ཡིག
རྒྱ་གར་སྐད་དུ། བི་མ་ལ་རཏྟཱ་ལེ་ཁ་ནཱ་མ། བོད་སྐད་དུ། དྲི་མ་མེད་
པའི་རིན་པོ་ཆེའི་ཕྲིན་ཡིག་ཅེས་བྱ་བ། བླ་མ་རྣམས་ལ་ཕྱག་འཚལ་ལོ། ། རྗེ་
བཙུན་སྒྲོལ་མ་ལ་ཕྱག་འཚལ་ལོ། ། མ་ཧཱ་གྷ་ཏིར་སྐུ་བཏམས་ནས། ། སངས་
རྒྱས་བསྟན་པ་འཕེལ་མཛད་ཅིང་། ། རྒྱལ་སྲིད་ཆོས་ཀྱིས་སྐྱོང་མཛད་པ། །
ནིར་ཡ་ཕ་ལ་རྒྱལ་གྱུར་ཅིག ། ཁྱོད་ཀྱིས་སྔོན་ཆད་སྦྱིན་པ་དང༌། ། དགེ་བ་
བཅུ་དང་གསོ་སྦྱོང་དང༌། ། བཟོད་དང་བརྩོན་འགྲུས་ལ་གོམས་པས། ། ལྷ་
ཁྱོད་ད་ལྟ་ཕུན་སུམ་ཚོགས། ། བླ་མ་རྣམས་ཀྱི་བཀའ་ལུང་དང་། ། མདོ་
སོགས་ཆོས་ཀྱི་རྗེས་འབྲང་འདི། ། གུས་པས་སྤྱི་བོས་བླང་མཛོད་དང༌། །
བདག་གཞན་གཉིས་ལ་ཕན་པར་འགྱུར། ། ཐེ་ཚོམ་ཐམས་ཅད་རྣམ་སྤངས་
ཤིང་། ། སྒྲུབ་ལ་ནན་ཏན་ཆེ་བར་མཛོད། ། གཉིད་རྨུགས་ལེ་ལོ་རྣམ་སྤངས་
ཞིང་། ། རྟག་ཏུ་བརྩོན་འགྲུས་འབད་པར་བྱ། ། དྲན་དང་ཤེས་བཞིན་བག་
ཡོད་པས། ། དབང་པོའི་སྒོ་རྣམས་རྟག་ཏུ་བསྲུང་། ། ཉིན་མཚན་དུས་གསུམ་
ཡང་དང་ཡང་། ། སེམས་ཀྱི་རྒྱུད་ལ་བརྟག་པར་བྱ། ། རང་སྐྱོན་རྟོག་ལ་མིག་
བཞིན་བྱ། ། གཞན་སྐྱོན་རྟོག་ལ་ལོང་བ་བཞིན། ། དྲན་དང་ང་རྒྱལ་མེད་པ་
དང༌། ། སྟོང་ཉིད་རྟག་ཏུ་བསྒོམ་པར་བྱ། ། བདག་གི་ཉེས་པ་བསྒྲགས་བྱ་
ཞིང་། ། གཞན་གྱི་འཁྲུལ་པ་བཙལ་མི་བྱ། ། གཞན་གྱི་ཡོན་ཏན་བསྒྲག་པར་
བྱ། ། བདག་གི་ཡོན་ཏན་སྦ་བར་བྱ། ། རྙེད་དང་བཀུར་སྟི་སྤང་བྱ་ཞིང་། །
ཁེང་གྲགས་རྟག་ཏུ་སྤང་བར་བྱ། ། བྱམས་དང་སྙིང་རྗེ་བསྒོམ་བྱ་ཞིང་། །
བྱང་ཆུབ་སེམས་ནི་བརྟན་པར་མཛོད། ། མི་དགེ་བཅུ་ནི་སྤང་བྱ་ཞིང་། །

རྟག་ཏུ་དད་པ་བརྟན་པར་བྱ། ། འདོད་པ་ཆུང་ཞིང་ཆོག་ཤེས་དང༌། ། བྱས་
ལ་དྲིན་དུ་གཟོ་བར་བྱ། ། ཁྲོ་དང་ང་རྒྱལ་སྤང་བྱ་ཞིང་། ། དམན་པའི་སེམས་
དང་ལྡན་པར་བྱ། ། ལོག་པའི་འཚོ་བ་རྣམ་སྤང་ཞིང་། ། ཆོས་ཀྱི་འཚོ་བས་
འཚོ་བར་བྱ། ། ཟང་ཟིང་ཐམས་ཅད་རྣམས་སྤང་ཞིང༌། ། འཕགས་པའི་ནོར་
གྱིས་ཕྱུག་པར་བྱ། ། རྟག་ཏུ་འདུ་འཛི་སྤང་བྱ་ཞིང༌། ། དགོན་པ་ལ་ནི་གནས་
པར་བྱ། ། འཁྱལ་པའི་ཚིག་རྣམས་སྤང་བྱ་ཞིང་། ། རྟག་ཏུ་ངག་ནི་བསྡམ་
པར་བྱ། ། བླ་མ་མཁན་པོ་མཐོང་བའི་ཚེ། ། གུས་པས་རིམ་གྲོ་བསྐྱེད་པར་
བྱ། །ཁྱད་པར་ཅན་གྱི་སྐྱེས་བུ་དང༌། ། གང་ཟག་ཆོས་ཀྱི་མིག་ཅན་དང་། །
ལང་དང་པོ་ཡི་སེམས་ཅན་ལ། ། སྟོན་པའི་འདུ་ཤེས་བསྐྱེད་པར་བྱ། ། སྡུག་
བསྔལ་དག་གིས་གདུངས་པ་དང༌། ། སེམས་ཅན་ཐམས་ཅད་མཐོང་བའི་
ཚེ། ། བྱང་ཆུབ་སེམས་ནི་བསྐྱེད་བྱ་སྟེ། ། ཕ་མ་བུ་ཚའི་འདུ་ཤེས་བསྐྱེད། །
འཇིག་རྟེན་བྱ་བ་ཀུན་སྤངས་ཏེ། ། རྟག་ཏུ་ཏིང་འ
། རྟག་ཏུ་ཏིང་འཛིན་བསྒོམ་པར་མཛོད། །
སྡིག་པའི་གྲོགས་པོ་སྤངས་བྱ་ཞིང་། ། དགེ་བའི་བཤེས་ལ་བརྟེན་པར་
མཛོད། ། ཚུལ་ཁྲིམས་འཆལ་པའི་དགེ་སློང་དང་། ། ཆོས་ཀྱིས་ཕོངས་པ་
གཞན་དག་དང༌། ། སྡིག་པ་སྤྱོད་པ་མཐོང་བའི་ཚེ། ། དེ་དག་ཡལ་བར་དོར་
མི་བྱ། ། མི་དགེའི་བཤེས་གཉེན་ཐམས་ཅད་དང༌། ། སྡིག་པའི་གྲོགས་པོ་
ཐམས་ཅད་དང༌། ། དཀོན་མཆོག་གསུམ་དང་བླ་མ་དང་། ། མཁན་པོ་སློབ་
དཔོན་མི་གུས་དང༌། ། བྱས་ལ་དྲིན་དུ་མི་གཟོ་དང༌། ། ཚེ་འདི་འབའ་ཞིག་
དྲན་པ་དང་། – ། གཞན་ཡང་དད་པ་ཆུང་བ་དང༌། ། ཞག་གསུམ་འདས་པར་
གནས་མི་བྱ། ། སྡང་དང་མི་བདེའི་ས་སྤང་ཞིང༌། ། གང་དུ་བདེ་བར་འགྲོ་
བར་བྱ། ། གང་ལ་ཆགས་པ་སྤང་བྱ་ཞིང༌། ། ཆགས་པ་མེད་པར་གནས་པར་
བྱ། ། ཆགས་པས་བདེ་འགྲོ་མི་ཐོབ་ཅིང་། །ཐར་པའི་སྲོག་ཀྱང་གཅོད་པར་
བྱེད། །གང་དུ་དགེ་བའི་བཤེས་གནས་པ། ། དེར་ནི་རྟག་ཏུ་གནས་པར་

བྱ། །བླ་མ་རྟག་ཏུ་བརྟེན་པ་དང་། ། རྟག་ཏུ་མདོ་སྡེ་བལྟ་བར་བྱ། ། ཐོག་
མར་བརྩམས་པ་གང་ཡིན་པ། ། དང་པོར་དེ་ཉིད་བསྒྲུབ་བྱ་ཞིང༌། ། གཞན་
དུ་གཉིས་ཀ་འགྲུབ་མི་འགྱུར། ། གཞན་དུ་སྡིག་པ་བཤགས་པ་དང་། ། བསོད་
ནམས་མཆོག་ལ་འབད་པར་བྱ། ། འཇིག་རྟེན་སྤྱོད་དང་མཐུན་པ་དང༌། །
རྟག་ཏུ་ཕ་རོལ་སེམས་བསྲུང་མཛོད། ། གང་ཚེ་མཐོ་བའི་སེམས་སྐྱེས་ཚེ། ། དེ་
ཚེ་ང་རྒྱལ་བཅག་བྱ་ཞིང༌། ། གང་དུ་བག་ཡོད་བྲལ་བའི་ཚེ། ། བླ་མའི་
གདམས་ངག་དྲན་པར་བྱ། ། ཞུམ་པའི་སེམས་ནི་བྱུང་བའི་ཚེ། ། སེམས་ཀྱི་
གཟེངས་ཀྱང་བསྟོད་པར་བྱ། ། ཤེས་རབ་ཕ་རོལ་ཕྱིན་དྲན་ཏེ། ། སྤྲོས་པ་མ་
ལུས་ཞི་བར་མཛོད། ། གང་དུ་ཆགས་སྡང་ཡུལ་བྱུང་ཚེ། ། སྒྱུ་མ་སྤྲུལ་པ་
བཞིན་དུ་བལྟ། ། མི་སྙན་ཚིགས་རྣམས་ཐོས་པའི་ཚེ། ། བྲག་ཆ་ལྟ་བུར་མཁྱེན་
པར་མཛོད། ། ལུས་ལ་གནོད་པ་བྱུང་བའི་ཚེ། ། སྔོན་གྱི་ལས་སུ་བལྟ་བར་
བྱ། ། བས་མཐའ་དགོན་པར་རབ་གནས་ཤིང༌། ། རི་དྭགས་ཤི་བའི་རོ་བཞིན་
དུ། ། གང༌ དུ་སུས་ཀྱང་མི་ཤེས་པར། ། བདག་གིས་བདག་ཉིད་སྦ་བར་
བྱ། ། རྟག་ཏུ་ཡིད་དམ་བརྟན་པར་བྱ། ། འདོད་དང་གནོད་སེམས་གཉིད་
དང་རྨུགས། ། ལེ་ལོ་སྙོམས་ལས་སེམས་བྱུང་ཚེ། ། དེ་ཚེ་བདག་ལ་རྔན་བགྲང་
ཞིང་། ། བརྟུལ་ཞུགས་སྙིང་པོ་དྲན་བྱ་དང་། ། མི་རྟག་པ་དང་འཆི་བ་
བསམ། ། གཞན་གྱི་མདུན་དུ་གནས་པའི་ཚེ། ། ཞི་དེས་གསོད་པོར་སྨྲ་བར་
བྱ། ། ཁྲོ་གཉེར་ངོ༌ ཟུམ་སྤང་བྱ་ཞིང༌། ། རྟག་ཏུ་འཛུམ་ཞིང་གནས་པར་
བྱ། ། རྟག་ཏུ་གཞན་ལ་དགའ་བྱ་ཞིང༌། ། སེར་སྣ་མེད་ཅིང་གཏོང་ལ་
དགའ། ། རྟག་ཏུ་ཕྲག་དོག་སྤང་བར་བྱ། ། གཞན་གྱི་སེམས་ནི་བསྲུང་བྱ་
ཞིང༌། ། རྩོད་པ་ཐམས་ཅད་སྤང་བར་བྱ། ། ངོ་དགའ་མེད་ཅིང་གསར་འགྲོ་
མེད། ། རྟག་ཏུ་གཟུངས་ནི་ཐུབ་པར་བྱ། ། རྟག་ཏུ་བཟོད་དང་ལྡན་པ་
དང༌། །འདོད་པ་ཆུང་ཞིང་ཆོག་ཤེས་མཛོད། ། གདོལ་པ་དྲན་གྱི་འདུ་ཤེས་

སོ། ། ངོ་ཚ་ཤེས་དང་ཁྲེལ་ཡོད་དང་། ། ཕ་རོལ་མགུ་བྱ་དེ་ལ་བརྩོན། ། རང་
གི་སྡོམ་པ་བསྡམ་པར་མཛོད། ། གཞན་ལ་བརྙས་པ་སྤང་བྱ་ཞིང་། །གུས་
པའི་ཚུལ་གྱིས་གནས་པར་བྱ། ། གཞན་ལ་གདམ་ངག་བྱེད་པའི་ཚེ། སྙིང་རྗེ་
ཕམ་སེམས་ལྡན་པར་མཛོད། ། སངས་རྒྱུས་ཆོས་ལ་གུས་པ་དང་། ། དམ་ཆོས་
ནམ་ཡང་སྤང་མི་བྱ། ། རྟག་ཏུ་དཀོན་མཆོག་གུས་པ་དང་། ། འཁོར་གསུམ་
ཡོངས་སུ་དག་པར་མཛོད། ། སྔོན་དུ་སྙིང་རྗེ་སོང་བ་ཡིས། །ཉིན་དང་མཚན་
མོ་ལན་གསུམ་དུ། ། མཆོད་པ་བདུན་དུ་རབ་གྲགས་པའི། ། ཕུང་པོ་གསུམ་པ་
གདོན་པར་མཛོད། ། འགྲོ་བའི་སྡུག་བསྔལ་བསལ་འདོད་པས། ། སྨོན་ལམ་
རྒྱ་ཆེན་གདབ་པ་དང་། ། སེམས་ཅན་སྨིན་དང་བྱང་ཆུབ་འདོད། ། ཐམས་
ཅད་བྱང་ཆུབ་ཆེན་པོར་བསྔོ། ། དུས་ནི་རིང་པོར་དམ་བཅས་ནས། ། རྟག་ཏུ་
བརྩོན་དང་ལྡན་པར་བྱ། ། དེ་ལྟར་མཛད་ནས་ཚོགས་གཉིས་པོ། ། རྫོགས་
འགྱུར་སྒྲིབ་གཉིས་ཟད་པར་འགྱུར། ། མི་ལུས་ཐོབ་པ་དོན་ཡོད་ཅིང་། །
མཐོང་བའི་ཆོས་ལ་མྱ་ངན་འདས། ། བདག་དང༌ གཞན་དོན་རྫོགས་གྱུར་
ནས། ། དམ་པ་གཉིས་ནི་ཐོབ་པར་འགྱུར། ། སོ་གའི་ཁུ་བྱུག་གཞོན་ནུ་སྐད་
སྙན་སྒྲོགས་ཞེས་ཏེ། ། རྨ་བྱ་གཞོན་ནུ་སྐད་མི་སྙན་པ་མི་སྒྲོགས་མིན། །
མཁས་པ་མང་པོས་གསུངས་པ་ཡོད་མོད་ཀྱི། །རྒྱལ་པོ་གདུང་བ་བཅད་ཕྱིར་
བྲིས་པ་ཡིན། ། ཕན་སེམས་ལྡན་པའི་གཏམ་འདི་ལེགས་པར་ད
ལ། ། རྟོག་དང་ལྡན་པའི་སྐྱེ་བོ་གཞན་ལའང་སྨྲ་བར་མཛོད། ། རྟག་ཏུ་ལྷ་
དྲུག་དྲན་མཛོད་དམ་ཚིགས་གཙང་བར་མཛོད། ། རྒྱལ་སྲིད་ཆོས་ཀྱིས་སྐྱོང་
མཛོད་བདག་ལ་བཟོད་པར་མཛོད། ། དྲི་མ་མེད་པའི་རིན་པོ་ཆེའི་ཕྲིན་ཡིག་
ཅེས་བྱ་བ་གནས་བརྟེན་མཁས་པ་ཆེན་པོ་དཱི་པཾ་ཀ་ར་ཤྲཱི་ཛྙཱ་ནས་རྒྱལ་པོ་ནིརྨ་ཕ་ལ་
ལ་བརྫངས་པ་ཤོ་ལོ་ཀ་བཞི་བཅུ་པ་རྫོགས་སོ། ། ། །
དུས་དེ་ཉིད་དུ་བླ་མ་དེ་ཉིད་དང་ལོ་ཙཱ་བ་དགེ་སློང་ཚུལ་ཁྲིམས་རྒྱལ་བས་

བསྒྱུར་པའོ། ། ། ། བཀྲ་ཤིས།
བསོད་ནམས་སྟོབས་རྒྱས་ཀྱིས་མཚོན་མར་གྱུར་འགྲོ་བ་ཡིས། ། ཚེ་
རབས་དུ་མར་བསགས་པའི་སྡིག་སྒྲིབ་མ་ལུས་ཀུན། ། དགེ་འདིས་དུག་ལྔའི་མེ་
ལྕེ་ཆུ་ཡིས་བཅིལ་བ་བཞིན། ། རིང་མིན་བྱང་ཆུབ་སྙིང་པོའི་གོ་འཕང་མྱུར་ཐོབ་
ཤོག ། ཅེས་མི་དབང་ཕོ་ལྷ་བས་སྒོ་གསུམ་ཚིག་དྲིལ་གྱི་སྨོན་ལམ་བཏབ་
པའོ། ། དགེའོ།། །

གངས་ཅན་རིག་བརྒྱའི་སྒོ་འབྱེད་ལྡེ་མིག་ཅེས་བྱ་བའི་
དཔེ་ཚོགས་དཀར་ཆག
(དེབ་དང་པོ་ནས་སུམ་ཅུ་པའི་བར།)
དེ བ་དང་པོ། ལེགས་བཤད་ལྗོན་དབང་དང༌། རྡོ་རྗེ་རྒྱལ་པོས་བརྩམས་པའི་
སུམ་ཅུ་པའི་འགྲེལ་པ། དེའི་འགོ་མཇུག་བར་མཚམས་འགར་
མི་ཆོས་གནད་ཀྱི་ཕྲེང་བ་སོགས་རྩོམ་བཏུས་འགའ།
དེང་གཉིས་པ། རྟགས་ཀྱི་འཇུག་པའི་སྙིང་པོ་དཀའ་གནད་གསལ་བའི་མེ་ལོང་
དང་དེའི་འགྲེལ་པ། བསླབ་བྱ་ནོར་བུའི་ཕྲེང་བ་སོགས་བརྩོམ་
བཏུས་ཁག་གསུམ།
དེབ་གསུམ་པ། ཕོ་བྲང་པོ་ཏ་ལའི་ལོ་རྒྱུས། མངོན་བརྗོད་རྒྱ་མཚོའི་ཆུ་ཐིགས།
དག་ཡིག་མཁས་པ་དགའ་སྐྱེད་རྩ་འགྲེལ། མདོ་མཛངས་བླུན་
ལས་བཏུས་པའི་སྐྱེས་རབས་གཏམ་རྒྱུད་ཁག་གཅིག་དང་།
བསླབ་གདམས། ལོ་རྒྱུས་ཡིག་རིགས་བཏུས་བཀོད་སོགས།
དེབ་བཞི་པ། བློ་གསལ་རིགས་སྒོ། བཤེས་སྤྲིངས། སྐྱེས་རབས་སོ་བཞི་
སོགས་བཏུས་བཀོད། སྙན་ཚིག་དང་། བསླབ་བྱ་བདམས་
བཀོད་སོགས།
དེ བ་ལྔ་པ། སྙན་ངག་སྐོར་དང་། གཞོན་ནུ་དྲུག་གི་རྟོགས་བརྗོད་དང༌།
ཕྲིན་ཡིག་རྣམ་གཞག་བཏུས་བཀོད་སོགས།
དེ བ་དྲུག་པ། ཤེས་བྱ་ཀུན་ཁྱབ་ལས། མཇལ་བྱེད་ཚད་བརྗོད། སྟོན་པའི་

མཛད་པ་བཅུ་གཉིས་སོགས་དང་། སེམས་སེམས་བྱུང་སྐོར།
ལམ་རིམ་བླ་བརྒྱུད་ལས་མཆོག་ཟུང་གི་རྣམ་ཐར། སྐྱེ་བོ་གསོ་
ཐིགས་སོགས་བཏུས་བཀོད་འགའ་ཞིག་གི །
དེབ་བདུན་བཀའ་གདམས་དགེ་བཤེས་འཆད་ཁ་བས་མཛད་པའི་བློ་སྦྱོང་
དོན་བདུན་མ་དང་། བཀའ་ཆེན་ཡོངས་འཛིན་ཡེ་ཤེས་རྒྱལ་མཚན་གྱི་བློ་སྦྱོང་ཁྲིད་ཡིག་
དེབ་བརྒྱད་པ། སྤྱོད་འཇུག་དང་། རྗེ་བཙུན་འཇིགས་མེད་འཕྲིན་ལས་རྒྱ་
མཚོས་མཛད་པའི་དེའི་འགྲེལ་པ། བྱང་ཆུབ་ལམ་སྒྲོན་དང་།
པཎ་ཆེན་བློ་བཟང་ཆོས་རྒྱན་གྱིས་མཛད་པའི་དེའི་འགྲེལ་པ།
དེབ་དགུ་པ།
ཡོངས་འཛིན་ཡེ་ཤེས་རྒྱལ་མཚན་གྱིས་མཛད་པའི་སེམས་སེམས་
བྱུང་གི་སྡོམ་ཚིག་དང་འགྲེལ་པ།
དེ བ་བཅུ་པ། རི་བོ་དགེ་ལུགས་པའི་གྲུབ་མཐའི་རྣམ་གཞག་འཇམ་མགོན་
བསྟན་པའི་མཛེས་རྒྱན།
དེབ་བཅུ་གཅིག་པ། དགོན་ཁག་འགའ་ཞིག་གི་བཅའ་ཡིག་ཕྱོགས་བསྡུས།
དེ བ་བཅུ་གཉིས་པ། སྔ་འགྱུར་རྙིང་མའི་གྲུབ་མཐའི་རྣམ་གཞག་ཚེས་པའི་ཟླ་
ཀྱི་བྱ་བ་ཞེས་བྱ་བ།
དེ བ་བཅུ་གསུམ་པ། བཀའ་རྒྱུད་པའི་གྲུབ་མཐའི་རྣམ་གཞག་དྭགས་རྒྱུད་གྲུབ་
པའི་མེ་ལོང་ཞེས་བྱ་བ།
དེབ་བཅུ་བཞི་པ། ས་སྐྱ་པའི་གྲུབ་མཐའི་རྣམ་གཞག་ཡིད་བཞིན་དབང་གི་
་རྒྱལ་པོ་ཞེས་བྱ་བ།

དེབ་བཅོ་ལྔ་པ། ཇོ་ནང་པའི་གྲུབ་མཐའི་རྣམ་གཞག་རྗེ་ཇོ་ནང་པའི་རིང་
ལུགས་འཇིགས་མེད་གདོང་ལྔའི་ང་རོ་ཞེས་བྱ་བ།
དེབ་བཅུ་དྲུག་པ། བཀའ་གདམས་ཀྱི་མན་ངག་བེའུ་བུམ་སྔོན་པོའི་རྩ་འགྲེལ།
དེབ་བཅུ་བདུན་པ། དཔེ་ཆོས་དང་གྲུབ་ཐོབ་ལྕེ་སྒོམ་པས་མཛད་པའི་དེའི་
འགྲེལ་པ་དཔེ་ཆོས་རིན་ཆེན་སྤུངས་པ།
དེབ་བཅོ་བརྒྱད་པ། ཤིང་བཟའ་སྐལ་བཟང་ཆོས་ཀྱི་རྒྱལ་མཚན་གྱིས་མཛད་
པའི་བོད་སོག་ཆོས་འབྱུང་པད་དཀར་ཕྲེང་མཛེས།
དེབ་བཅུ་དགུ་པ། སྙན་ངག་མེ་ལོང་གི་དཀའ་འགྲེལ་དབྱངས་ཅན་དགྱེས་
པའི་གླུ་དབྱངས་ཞེས་བྱ་བ།
དེབ་ཉི་ཤུ་པ། དྭགས་པོ་ལྷ་རྗེ་བསོད་ནམས་རིན་ཆེན་གྱིས་མཛད་པའི་
 ལ་ལམ་རིམ་ཐར་རྒྱན་དང༌། ཀརྨ་ངེས་དོན་སྙིང་པོ་གཞན་
ཕན་ཆོས་ཀྱི་དབང་ཕྱུག་གིས་མཛད་པའི་སྡོམ་གསུམ་
སྙིང་བསྡུས། །
དེབ་ཉེར་གཅིག་པ། བཤེས་སྤྲིངས་དང་རྗེ་རེད་འདའ་བས་མཛད་པའི་དེའི་
ཀྱི་རྒྱུ་འོའགྲེལ་པ། སློབ་སྤྲིངས་དང་མཁན་པོ་ངག་དབང་
མཁས་གྲུབ་ཀྱིས་མཛད་པའི་དེའི་འགྲེལ་པ།
དེབ་ཉེར་གཉིས་པ། སངས་རྒྱས་བཅོམ་ལྡན་འདས་ཀྱི་མཛད་པ་སྐྱེས་རབས་
བརྒྱ་བ་ཞེས་བྱ་བ།
དེབ་ཉེར་གསུམ་པ། བསླབ་པ་ཀུན་ལས་བཏུས་པ་ཞེས་བྱ་བ་རྒྱལ་སྲས་ཞི་བ་
ལྷས་མཛད་པ།

དེབ་ཉེར་བཞི་པ། བྱང་ཆུབ་སེམས་དཔའི་ས་ཞེས་བྱ་བ་དང་། ཆེད་དུ་
བརྗོད་པ་ཞེས་བྱ་བའི་ཚོམས།
དེབ་ཉེར་ལྔ་པ། སློབ་དཔོན་རྒྱ་མཚོ་སྤྲིན་གྱིས་མཛད་པའི་བྱང་ཆུབ་སེམས་
དཔའི་སའི་རྣམ་པར་བཤད་པ་ཞེས་བྱ་བ།
དེབ་ཉེར་དྲུག་པ། སློབ་དཔོན་པྲཛྙཱ་ཝརྨས་མཛད་པའི་ཆེད་དུ་བརྗོད་པའི་
ཚོམས་ཀྱི་རྣམ་པར་འགྲེལ་པ།།
དེ བ་ཉེར་བདུན་པ། དགོན་པོ་བྱམས་པས་མཛད་ཅིང་སློབ་དཔོན་ཐོག་མེད་
ཀྱིས་འགྲེལ་བའི་ཐེག་པ་ཆེན་པོ་མདོ་སྡེ་རྒྱན་རྩ་འགྲེལ་
ཞེས་བྱ་བ།
དེབ་ཉེར་བརྒྱད་པ། འཕགས་ཡུལ་གྱི་སློབ་དཔོན་ཤེར་འབྱུང་བློ་གྲོས་ཀྱིས་
བརྩམས་པའི་བྱང་ཆུབ་སེམས་དཔའི་སྤྱོད་པ་ལ་འཇུག་
པའི་དཀའ་འགྲེལ།
དེ བ་ཉེར་དགུ་པ་། སྐལ་བཟང་ངག་དབང་དམ་ཆོས་ཀྱིས་བརྩམས་པའི་
དབྱངས་ཅན་སྒྲ་མདོའི་རྒྱས་འགྲེལ།
དེབ་སུམ་ཅུ་པ། ཇོ་བོ་རྗེ་དང་དཔལ་མགོན་ཀླུ་སྒྲུབ། སློབ་དཔོན་ཟླ་བ་
གྲགས་པ་སོགས་ཀྱིས་མཛད་པའི་ཇོ་བོའི་ཆོས་འབྱུང་
བརྒྱ་རྩ་ཞེས་བྱ་བ་བཞུགས། །

རྩོམ་སྒྲིག་འགན་འཁུར་པ། བསྟན་འཛིན་ཕུན་ཚོགས།
མདུན་ཤོག་མཛེས་རིས། བློ་བཟང་བྱང་ཆུབ། ཀརྨ་རྡོ་རྗེ་ཚེ་རིང་།
པར་ཞུས་འགན་འཁུར་པ། ཚེ་རིང་མཚོ་མོ།
ཇོ་བོའི་ཆོས་འབྱུང་བརྒྱ་རྩ།
(དེབ་སུམ་ཅུ་པ།)
ཀྲུང་གོའི་བོད་བརྒྱུད་མཐོ་རིམ་ནང་བསྟན་སློབ་གླིང་བོད་བརྒྱུད་
ནང་བསྟན་ཞིབ་འཇུག་ཁང་ནས་བསྒྲིགས།
མི་རིགས་དཔེ་སྐྲུན་ཁང་གིས་བསྐྲུན་ཞིང་འགྲེམས་སྤེལ་བྱས།
(པེ་ཅིན་ཧོ་ཕིང་ལི་བྱུང་ལམ་ཨང་14པ། སྦུག་ཡང་100013
ཁ་པར་ཨང་གྲངས་64234411  6511)
མི་རིགས་དཔེ་སྐྲུན་ཁང་གི་སྐུལ་འོད་དཔར་སྒྲིག་ཁང་ནས་པར་བསྒྲིགས།
དབྱི་ཧུའི་པར་ཁང་ནས་པར་བཏབ།
2002ལོའི་ཟླ་7པར་པར་གཞི་དང་པོ་བསྒྲིགས།
2002ལོའི་ཟླ་7པར་པེ་ཅིན་དུ་པར་ཐེངས་དང་པོ་བསྒྲུབ།
དེབ་ཚད། 850x1168 1/32 དཔར་ཤོག17625
དཔར་གྲངས། 0001 3000 དེབ་རེར་སྒོར་2380
